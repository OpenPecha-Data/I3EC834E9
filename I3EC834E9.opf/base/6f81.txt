/ /dpal ldan sa skya pa'i sngags phyogs kyi bstan 'dzin ngor rdzong rnam gnyis kyi kyai rdo rje man ngag lugs kyi phyag len gyi rim pa gtso bor gyur pa'i zab mo'i gnad 'ga'
zhig la bzhed tshul mi 'dra ba'i grub mtha'i rnam gzhag mdo tsam bshad pa lugs gnyis gsal ba'i nyin byed ces bya ba bzhugs so//

na mo gu ru buddha dhwa dza ye/ bla ma dang gnyis su med pa'i rje btsun ngag gi dbang phyug la gus pas phyag 'tshal lo/ /gangs can ljongs 'dir thub dbang rgyal tshab mchog
/sa skya'i bla chen yab sras khu dbon sogs/ /rim par byon pa rnams dang khyad par du/ /sngags 'chang bstan pa'i nyi mas bdag skyongs shig /gzhan yang bka' drin mnyam med
'khor lo'i mgon/ /grub mchog ded dpon bsod nams dbang po dang / /sbas pa'i sangs rgyas sngags 'chang grags pa'i mtshan/ /rgyal ba'i spyi gzugs mus pa chen po sogs/ /rtsa
ba'i bla ma rnams la gus btud nas/ /sa skya'i bstan 'dzin ngor rdzong rnam gnyis kyi/ /so so'i mkhas pa dag gi bzhed pa'i srol/ /cung zad 'dra min 'ga' zhig phyogs gcig tu/
/bsdebs pa 'di la blo gsal 'jug par rigs/ /de la 'dir

bod yul bstan pa'i mnga' bdag rje btsun sa skya pa'i yab chos dri ma med pa dges mdzad rdo rje man ngag lugs zhes yongs su grags pa'i lam srol rmad du byung ba 'di nyid la/
sa skya pa'i sngags phyogs kyi bstan 'dzin gyi gtsug rgyan ngor rdzong rnam gnyis kyi mkhas pa so so'i grub mtha'i bzhed srol mi 'dra ba du ma zhig snang ba las/ 'dir phyag
len gyi rim pa gtso bor gyur pa'i zab mo'i gnad rags rim zhig blo gsal rnams 'jug pa bde ba'i phyir phyogs gcig tu sdeb ste spel ba la don gsum ste/ gsung ngag 'chad
dus snang gsum gyi sngon du dbang bskur nges par 'gro dgos pa dang mi dgos pa'i rnam gzhag bshad pa/ sems bskyed kyi brgyud pa dang slob ma rjes bzung la grangs nges yod
med sogs don tshan brgyad kyis bzhed lugs mi 'dra ba'i rnam dbye bshad pa/nga tshogs kyi

'khor lo'i mtha' dpyad zhar las 'ong ba'i legs bshad kyi cha 'ga' zhig bstan pa dang gsum las/ dang po la mkhas pa snga rabs pa'i dogs spong bshad pa dang / phyis kyi mkhas
pa'i legs bshad las 'byung tshul bshad pa'o/ /dang po ni/ paNDi ta chen po shAkya mchog ldan gyis mdzad pa'i gsung ngag rtsod spong las 'di ltar 'byung ste/ na ma: gu rA
we/ rje btsun phyi ma'i gzhung 'dzugs par/ /khas len byed po'i mkhas gang 'ga'/ /kho bo cag gi rje bla mas/ /lam 'bras dbu zhabs dkrugs zhes zer/ /snang gsum thog mar rgyu
dus kyi/ /dbang bskur mi mdzad pas dkrugs na/ /rje btsun chen po'i gzhung ji lta'i/ /khrid yig mdzad pas de thal lo/ /skabs der dngos su ma bshad kyang / /don gyi thob
pa yin zhe na/ /thog mar blo chos su 'gro ba'i/ /gdams ngag 'chad la dbang mi dgos/ /bla

ma'i rnam gzhag bshad tsam gyis/ /dbang bskur sngon du 'gro dgos na/ /bla mar mchod brjod byas pa yi/ /gzhung lugs kun la der thal lo/ /de ltar gzhung gi go rim bzhin/ /gang
zag gcig nyid dkri ba yi/ /khrid 'chad tshe na rgyu dus kyi/ /dbang bskur gang du bshad pa der/ /mdzad pas go rim 'khrug 'gyur na/ /'og tu bshad pa thams cad kyi/ /gong
du bshad pa smos ci dgos/ /nyams snang rgyas par bshad zin pa'i/ /'og tu bshad pas 'khrug 'gyur na/ /rdo rje'i tshig rkang de nyid kyi/ /shes byed de phyir der 'gyur ro/
/des na gzhung tshogs ji snyed kyi/ /las dang po zhig dkri ba'i tshe/ /nyams la spro ba skyes mdzad kyi/ /khrid kyi tshul du der mi 'chad/ /'on kyang snang gsum gzhung tsam
gyis/ /lam 'bras rdzogs par khrid nus pa'i/ /gang zag 'ga' la snang

gsum gyi/ /skabs su dbang bskur don gyis thob/ /ci phyir zhe na nyams bco lnga/ /khrid kyi tshul du 'chad dgos shing / /bde bar gshegs pa'i bshad pa yang / /rang byin brlabs
par 'chad phyir ro/ /'di yang bshad pa tsam yin gyi/ /lag len khrid kyi tshul du ni/ /sus kyang bshad pa med pa'i phyir/ /dper na snang gsum khrid bor nas/ /rgyud gsum
nyid nas bstan chog pa'i/ /ring zhig bshad kyang lag len du/ /byas na rang bzor 'gyur ba bzhin/ /sems bskyed khrid rnams rdzogs pa'i 'og /smon 'jug blangs pas dkrugs 'gyur
na/ /byang chub sems dpa'i spyod pa la/ /'jug pa'i gzhung gis kyang der 'gyur/ /don dam byang chub sems bsgom pa/ /sngar lugs yin phyir dbang dgos na/ /sngags las bshad
pa'i don dam sems/ /mdo sde rgyan sogs las kyang 'byung / /la la ngo bo nyid med smra'i/ /don dam byang sems 'dir bsgom zer/ /lugs de'i stong pa nyid la ni/ /don dam byang
sems su mi 'chad/ /gzhan du rgyu dus dbang bskur gyi/ /thog mar 'khor 'das dbyer med bshad/ /rjes su bshad pas dkrugs 'gyur na/ /rgyud las kyang ni der thal te/ /dbang
bskur nas ni de nyid bshad/ /ces dang phyi nas bshad par bya/ /zhes dang rje btsun nyid kyis kyang / /de ltar bshad pa yin phyir ro/ /chos rje bla mas lam dus kyi/ /rjes
la 'khor 'das dbyer med bshad/ /rgyu dus gnyis kyi bar mtshams su/ /khyed kyi 'chad pas dkrugs she na/ /dbang bzhi po dang rim gnyis dang / /rgyu lam 'bras bu thams cad
la/ /dbyer med

lta bas rgyas 'debs phyir/ /'chad tshul kun kyang 'khrugs pa med/ /ngo bo nyid med smra ba yi/ /'khor 'das dbyer med 'di mi mkho/ /nam mkha' lta bu med dgag tu/ /ro gcig pa
nyid der bshad phyir/ /med mi rung ba ma yin pa'i/ /sems bskyed sdom pa sogs 'chad pas/ /dkrugs na sngags kyi sdom pa'i rten/ /sems bskyed sdom pa dgos min nam/ /sa paN
gyis mdzad de mi dgos/ /she na dbang gi chu bo yang / /rje btsun rtse mo man chad kyi/ /mdzad pa dgos de ci yi phyir/ /phyi yi bskyed rim goms rjes su/ /nang gi bskyed rim
'chad pa yi/ /thog mar lam dus dbang bskur ba/ /'di yang dkrugs pa yin zhes zer/ /rje btsun chen po'i gsung las ni/ /'bras bu rdo rje 'dzin pa yi/ /lus la ye shes pa bcug
nas/ /lus dkyil bsgom pa man ngag yin/ /zhes gsungs pa sogs shes byos la/ /gsung ngag rin chen 'chad pa dang / /nyan dang gom pa yod tsam mchog /yin phyir phyogs su gtong
mi 'tshal/ /zhes pa 'di yang brag dkar ba/ /sems dpa' chen po'i zhal gyi ngor/ /sbyar bas phyogs 'dzin zhi gyur cig /ces 'di'ang 'bri bo chos rgyal lo/ manggaM laM/ zhes
pa de rnams kyis mkhas pa snga rabs pa'i dogs spong bshad pa bstan zin nas/ gnyis pa phyis kyi mkhas pa'i legs bshad las 'byung tshul bshad pa la/ dri ba'i gsung bkod
pa/ de'i lan bshad pa/ yin lugs 'thad ldan gyi legs bshad bkod pa dang gsum/ dang po ni sa skya pa'i bstan 'dzin rdzong lugs kyi brgyud 'dzin rnams kyi

gsung ngag 'chad pa'i snang gsum gyi sngon du rgyu dus kyi dbang nges par bskur dgos so zhes smra ba la/ ngor phyogs kyi bstan 'dzin gyi gtsug rgyan e wa~M chos ldan gyi gdan
sa bcu pa mkhas pa'i dbang po dkon mchog lhun grub kyi dri ba mdzad pa las 'di ltar/ ! pra sti/ zab don mdo dang rgyud mthun par/ /'chad pa'i rje btsun sa skya pa/ /yab
sras rnams la phyag byas nas/ /snang gsum sngon du dbang bskur ba/ /nges par dgos zhes khas len pa'i/ /lam 'bras pa la 'di skad dri/ /lam de'i go rim rgyud gzhung nas/
/bshad pa'i skal dman rim 'jug dang / /skal bar ldan pa gcig char ba'i/ /lam rim gnyis po gang yin dri/ /dang po ltar na khrid tshul de'i/ /sngon 'gro 'khor ba'i nyes dmigs
dang / /dal 'byor rnyed dka' byams snying rje/ /byang chub sems bskyed la sogs pa/ /tshad ldan gong mas bshad kun chad/ /chad pa min na go rim nor/ /nges par 'byung ba'i
blo tsam yang / /ma skyes pa de sngags lam du/ /ci dgar 'jug pa rgyud las bkag /phyi ma ltar na snang ba gsum/ /nges par can du ston pa lhag /lhag pa min na rnam gzhag
'chol/ /thun mong lam gyi sngon 'gro ru/ /dbang bskur nges par dgos pa mtshar/ /snang gsum thun mong lam min na/ /sngags lam kho nar 'dod nus sam/ /nus na mdo rgyud thams
cad kyi/ /snying po bsdus pa yin no zhes/ /smra ba ne tso'i 'don pa ste/ /mdo sde'i snying po gang la byed/ /sngags lam yin na smin grol las/ /gzhan med smin byed yin nam
ci/ /grol lam yin na lta ba yis/ /

rgyas 'debs rim gnyis 'khor bcas las/ /rgyud gzhung kun nas bshad pa med/ /rim gnyis gang du 'du ba smros/ /khrid tshul gnyis ka ma yin pa'i/ /lam 'bras phung po gsum pa zhig
/rgyud gzhung dgongs par 'chad nus sam/ /snang gsum lam gyi gzhi bca' dang / /rang rkang tshul du 'chad pa yi/ /khyad par gang yin gsal bar smros/ /gzhi bca' zhes pa'i
nges tshig ci/ /gzhan yang bra ston zhus lan las/ /'byung ba'i lam rim lam 'bras dang / /rgyud gsum dang ni mdo rgyud spyi'i/ /lam rim gsum po gang du 'tshal/ /dang po ltar
na snang gsum gyi/ /sngon du dbang bskur bshad 'dug gam/ /gnyis pa ltar na tshul de dang / /'gal ba'i lam 'bras rgyud gsum nas/ /bshad pa min par khas longs shig /phyi
ma ltar na lam 'bras dang / /mi mthun lam de mdo rgyud kyi/ /dgongs par grub phyir lam 'bras kyi/ /go rim de 'dra gang nas byon/ /mdo rgyud kun dang mi mthun pa'i/ /lam
de gong ma'i dgongs pa zhes/ /smra ba de dag gad mo'i gnas/ /mdor na bra ston zhus lan dang / /mthun pa'i nyams len khung ma zhig /gangs can 'di na yod dam med/ /yod na
de yi mtshan gzhi dri/ /med na tshul de bshad pa la/ /dgos pa ci zhig yod dam dri/ /de skad 'di ni sa skya pa'i/ /rje btsun rnams la rmongs dad tsam/ /min pa shes nas dad
thob pa'i/ /sdom brtson rnams la dris pa yin/ /zab don rtog ge'i dug chu yis/ /log par 'chad pa'i skye bo dang / /rgyud don snang ba dang bral ba'i/ /lam 'bras pa la

ci cha yod/ /gang zhig 'di na ri dwags lte ba yi/ /dri zhim dgra bor 'dzin pa'i mig gis thos/ /kun rmongs dug gis nges par myos pa dag /zhi dul dam pa'i spyod pas dge gyur
cig /ces sa mo glang gi lo e wa~M gyi ri khrod nas dris shing brtags pa'i rab tu byed pa 'dis kyang gsung ngag rin po che'i bstan pa phyogs thams cad du dar zhing rgyas pa'i
rgyur gyur cig ces pa de rnams kyi dri ba'i gsung bkod pa bstan zin nas// ! //gnyis pa de'i lan bshad pa ni/ sa skya pa'i bstan 'dzin rdzong lugs pa kun gyi gtsug rgyan
dam pa rdo rje gdan pa chen po kun dga' rnam rgyal gyi dngos slob chos kyi rje byang chub dbang rgyal gyis gong gi dri ba'i lan 'debs mdzad pa las 'di ltar/ na maHsanggu
ru pA da ya/ gsung gi dbang phyug 'jam pa'i dbyangs/ /rnam 'phrul sa skya'i rje btsun dang / /dbyer med rdo rje gdan pa la/ /sgo gsum gus pas phyag bgyi 'o/ /snyan brgyud
zab mo lha yi lam/ /blo gros gshog bral ma bgrod de/ /thos chung bung ba rang gi khyim/ /bum nang nam mkhar chags pa dag /rang blos sbyar ba'i dri ba'i tshig /'brel med
zar zir 'di skad smra/ /de la dri tshig dang po ni/ /snang gsum sngon du dbang bskur ba/ /nges par dgos zhes khas len pa'i/ /lam 'bras pa la 'di skad dri/ /lam de'i go
rim rgyud gzhung nas/ /bshad pa'i skal dman rim 'jug dang / /skal bar ldan pa gcig car ba'i/ /lam rim gnyis po gang yin dri/ /dang po ltar na khrid tshul de/ /sngon 'gro
'khor ba'i nyes dmigs dang / /dal 'byor rnyed dka' byams

snying rje/ /byang chub sems bskyed la sogs pa/ /tshad ldan gong mas bshad kun chad/ /chad pa yin na go rim nor/ /nges par 'byung ba'i blo tsam yang / /ma bskyed pa de sngags
lam du/ /ci dgar 'jug pa rgyud las bkag /phyi ma ltar na snang ba gsum/ /nges pa can du ston pa lhag /lhag pa min na rnam gzhag 'chol/ /zhes pa smra ba de la 'dir/ /phyogs
zhen rlung gi zhe sdang med/ /sbar bas rang rgyud bsreg byed la/ /snyan brgyud bum bzang las byung ba'i/ /legs bshad bdud rtsi yi bsil bar bya/ /rje btsun mthu stobs
dbang phyug gi /gsung gi rdo rje'i tshig rkang las/ /byung ba'i nyams su blang tshul ni/ /rje btsun rnams kyis bzhed ji bzhin/ /'jam dbyangs drug pa chos kyi rje'i/ /gsung
las byung ba'i lam rim 'di/ /gtso bor skal bar ldan pa yi/ /nyams su blang ba'i rim pa yin/ /min yang rim gyis dkris nas ni/ /snod rung gyur nas blang bya yin/ /de'i yang
thog mar dbang bskur ba/ /yin par ljon shing dag las ni/ /da ni bla med skal ldan pa/ /gcig car 'jug pa'i mngon rtogs brjod/ /smin par byed pa'i dbang zhes pa/ /gsungs
shing dag ldan nyid las kyang / /thun mong gis rgyud sbyangs pa dang / /skal ldan rgyud ma sbyangs kyang ni/ /'jug rung phyi ma'i gnyis pa las/ /zhes gsung dbang gi chu
bo las/ /sngar gtan ma zhugs rab 'bring gsum/ /de'i rab dbang gi snod du gsungs/ /gzhan yang gang zag rab 'bring gsum/ /dkri ba'i gzhung shing nyid du ni/ /dang por gang
zag bla ma'i

drung / /'ong pa dbang dang dam tshig dang / /ldan byas bskyed pa'i rim pa dang / /snying por bcas pa byed pa de/ /khrid kyis bskyang bar 'dod pa na/ /zhes sogs gsungs na thog
mar dbang / /nges par dgos pa gsungs pa nyid/ /khyed rnams rgyu dus dbang gi sngon/ /nges par snang gsum dgos zhes pa/ /snang gsum sngon du ma song bar/ /dbang bskur
mi rung pa yin nam/ /dbang bskur song nas snang ba gsum/ /mi rung ba ni gang yin brtag /dang po ltar na yan 'gar du/ /dbang bskur byed pa med 'gyur zhing / /phyi ma ltar
na lam 'bras ni/ /gnyis pa 'chad tshe ji ltar byed/ /khyad par du yang rgyud gsum gyi/ /dkri ba'i skabs su rgyu chos can/ /'khor ba'i gnas lugs bsgom zhes pa/ /ma dag snang
ba'i skabs bzhin du/ /slar yang bsgom par gsungs pa dang / /shin tu rgyas bshad skabs su yang / /snang ba gsum gyi don dran par/ /legs par gsungs na ji ltar brgol/ /gzhan
yang snang ba gsum gyi sngon/ /bsag sbyang rnam gnyis bya dgos te/ /khrid kyi sngon 'gro yin phyir ro/ /dgos na dbang bskur ma thob pa'i/ /bla ma skabs 'di'i tshogs zhing
du/ /mi rung gal te rung na ni/ /bla ma sangs rgyas nyid yin zhes/ /bya ba dbang bskur thob nas yin/ /zhes gsungs pa yang drang don 'gyur/ /rdo rje sems dpa'i bsgom
bzlas kyang / /dbang ma thob par mi rung na/ /sgrib pa sbyangs bsags gang du 'gyur/ /gal te dbang rjes byed ce na/ /de gnyis sngon 'gro min pa'am/ /snang ba gsum po khrid
min te/ /sngon 'gro sngon du mi

dgos phyir/ /gal te snang gsum khrid min na/ /khrid tshul nyer brgyad nyer dgu zhes/ /dkar chag tu gsungs ji ltar bgrang / /mdor na snang ba gsum gyi sngon/ /sngon 'gro bcu
gnyis 'gro dgos par/ /gang zag dbang po rab 'bring gsum/ /dkri ba'i gzhung shing nyid du ni/ /mi mthun sgrib sbyang yig brgya dang / /mthun pa'i tshogs bsag maNDal dang
/ /'khor ba'i nyes dmigs bsgom pa gsum/ /zhes dang thun thams cad kyi mgor/ dgos pa rnam pa bcu gnyis te/ /gnad dbab gsum dang sngon 'gro gsum/ /zhes dang khrid kyi dkar
chag tu/ /thams cad sngon 'gro chos bcu gnyis/ /de dag rnams la thun gsum ste/ /gsol ba gdab dang bsag sbyang la/ /thun gcig sbyang ba gsum po la/ /thun gcig khrid kyi sngon
'gro'o/ /gnad dbab gsum dang bsgom pa gsum/ /thun gcig thun gyi sngon 'gro'o/ /zhes pa gsungs na mi 'dod cing / /de ltar tshogs bsgom rin po che'i/ /dngos slob nyan gnyag
gnyis kyis kyang / /gzhung shing dang po'i khrid yig tu/ /gsal ba nyid du gsungs pa dang / /chos rje bla ma dam pa yi/ /khrid yig sbas don gsal ba ru/ /sngon 'gro de
dag 'gro dgos par/ /nges pa nyid du gsungs pa dang / /de nyid tshang mar grub pa yang / /ngor chen rdo rje 'chang chen gyi/ /gsan yig rgya mtsho zhes par ni/ /chos rje bsod
nams rgyal mtshan gyis/ /mdzad pa'i ngo mtshar snang ba dang / /gzhung bshad man ngag bshad mdzod dang / /khrid yig sbas don gsal ba sogs/ /pod nag ma ru grags pa

yang / /legs par thob ces gsungs phyir ro/ /des na snang ba gsum gyi sngon/ /sngon 'gro de rnams 'gro dgos phyir/ /thog mar dbang bskur byed grub cing / /khyad par snang ba
gsum gyi sngon/ /bla ma dam pa'i zhabs btud de/ /zhes pas rgyu yi dbang bstan par/ /thams cad mkhyen pa chos kyi rjes/ /dbang ma bskur la bla ma med/ /ces pa'i 'grel gyi
shes pa'i tshul/ /rgyas bshad rnam 'grel rnams su yang / /phyi nang gsang ba mthar thug gi /bla ma bzhi yi lus sogs la/ /dbang bzhi bskur nas dbyibs sogs kyi/ /lam bzhi
bsgom pas sku bzhi ni/ /'grub par gsungs na de yi sngon/ /dbang ma bskur bar de dag gi /bshad pa 'byung ba ji ltar lags/ /rang gi brgyud pa'i bla ma sogs/ /rje btsun dam
pa de rnams kyi/ /gsung la tshad mar mi byed par/ /rang bzos gya tshom smras pa la/ /yid brtan rung ngam shes ldan dag /gzhan yang khyed rnams la la dag /khrid kyi dkar chag
sa paN gyis/ /mdzad pa min te lcang ra ba/ /kun dga' rgyal mtshan byas so zhes/ /mngon sum 'khyog por smra mod kyi/ /des na gsan yig rgya mtsho ru/ /khrid kyi dkar chag
sa paN gyis/ /mdzad pa thob pa'i brgyud pa ni/ /chos rje nyid dang long bu ba/ /zhes sogs yod na ji skad smra/ /gzhan yang skal ldan gcig car la/ /snang gsum nges par
mi dgos pa'i/ /shugs la skal dman rim gyis la/ /nges par dgos par khas blang pas/ /rim 'jug lam rim thams cad la/ /snang gsum yod pas khyab lags sam/ /rim gyis 'jug la skyon

brjod pa'i/ /rigs pa rnams kyang ltar snang zhing / /byang chub sems bskyed ma byas par/ /sngags lam 'jug pa med ces pa/ /lam 'bras dus kyi dbang bskur sngon/ /sems bskyed
sngags lugs zhes bya sogs/ /sngar srol med pa'i khyad chos rnams/ /ma byas pa la skyon brjod mod/ /des na sta gon dus su sngon/ /sems bskyed gur nas bshad pa dang / /de'i
yang sngon du sems bskyed tshul/ /dbang chu'i tshig gi zin gyur na/ /de dag sems bskyed min pa'am/ /yin kyang de 'dra'i sems bskyed kyi/ /go mi chod par smra na ni/ /yan
'gar dbang bskur byed tshe yang / /sems bskyed khyad chos byed dgos pas/ /rje btsun rnams la rgol ba'i phyir/ /de la bdag gi ci zhig bya/ /de nas dri tshig gnyis pa ni/
/thun mong lam gyi sngon 'gro ru/ /dbang bskur nges par dgos pa mtshar/ /snang gsum thun mong lam yin na/ /sngags lam kho nar 'dod nus sam/ /nus na mdo rgyud thams cad kyi/
/snying po bsdus pa yin no zhes/ /smra ba ne tso'i 'don pa ste/ /mdo sde'i snying po gang la byed/ /sngags lam yin na smin grol las/ /gzhan med smin byed yin nam ci/ /grol
lam yin na lta ba yis/ /rgyas thebs rim gnyis 'khor bcas las/ /rgyud gzhung kun nas bshad pa med/ /rim gnyis gang du 'du ba smros/ /khrid tshul gnyis ka ma yin pa'i/
/lam 'bras phung po gsum pa zhig /rgyud gzhung dgongs par 'chad nus sam/ /zer ba'i lan du mgo mtshungs dang / /rnal ma'i lan gnyis dang po ni/ /de la snang

ba gsum po ni/ /thun mong lam yin shes byed med/ /yod na sngags lam yod dam ci/ /sngags lam yin na smin grol las/ /gzhan med smin byed yin nam ci/ /zhes sogs skyon brjod thams
cad kyang / /rang la log pa ma yin nam/ /de lta min na snang ba gsum/ /mdo la kho nar 'dod nus sam/ /nus na mdo rgyud thams cad kyi/ /snying po bsdus pa yin no zhes/
/smra ba ne tso'i 'don pa ste/ /sngags kyi snying po gang la byed/ /gzhan yang lam 'bras lam rim 'di/ /sngags lam yin phyir smin grol las/ /gzhan med smin byed yin nam ci/
/grol lam yin na lta ba yis/ /rgyas 'debs rim gnyis 'khor bcas las/ /rgyud gzhung kun nas bshad pa med/ /rim gnyis gang du 'du ba smros/ /rdzogs rim yin na thabs rgyud
kyi/ /bum dbang lam de gang du 'gyur/ /srin bu'i kha chus srin bu bzhin/ /rang gi tshig gi rang nyid ni/ /bcings par gyur pas mi ngal lam/ /phyis nas bag yod brten par rigs/
/gnyis pa nges pa'i lan du ni/ /snang gsum thun mong lam yin pa/ /nyes dmigs byams dang snying rje sogs/ /theg pa gzhan la'ang yod dam med/ /de ltar yin na lta khrid
kyang / /thun mong 'gyur te de bas na/ /dbang bskur dang ni sngon 'gro yang / /phyis nas byed pa cis mi rigs/ /'dir ni thun mong ma yin te/ /bsgom pa gsum gyis zin pa'i phyir/
/khyad par lam 'bras khrid yin na/ /thun mong ma yin khrid du nges/ /lam 'bras min na tshig rkang du/ /lam 'bras 'bri zhes dam bcas nas/ /lam 'bras min pa bris gyur

na/ /rnal 'byor dbang phyug 'khrul lags sam/ /mdor na dbang bskur ma byas par/ /snang ba gsum gyi dkri ba'i tshe/ /nyams kyi snang ba'i rten la ni/ /khyad chos gsum gyi rgyud
dag la/ /thos bsam dbang gis rgyud dag par/ /dgos pa gsungs na mi 'dod cing / /thun mong min pa'i nyams snang ni/ /rim gnyis bsgom pa las byung ba'i/ /nyams snang 'char
tshul rnams gsungs na/ /gsang sgrogs 'gyur ba ma yin nam/ /thun mong yin na nyams bco lnga/ /sogs dang dag pa'i snang ba yi/ /bde bar gshegs tshul la sogs pa/ /mdo sde'i
gsung rab gang na bshad/ /khyad par gzhung bzhin dkri ba ni/ /snang ba gsum gyis dkri gsungs nas/ /de rjes kho nar rgyud gsum gyi/ /dkri bar gsungs na bar skabs der/ /rgyu
dbang bskur ba su yi lugs/ /dpyod ldan la la'i 'bel gtam gyi/ /blo gros rtog pa 'phel na yang / /'brel med gzhan la 'khu ba'i tshig /mang du smras pas ci zhig bya/ /de
nas dri ba gsum pa ni/ /snang gsum lam gyi gzhi bca' dang / /rang rkang tshul du 'chad pa yi/ /khyad par gang yin gsal par smros/ /gzhi bca' zhes pa'i nges tshig ci/ /zer
mod gzhi bca' rang rkang gnyis/ /go rim ji bzhin dkri ba dang / /skad don tshul du dkri ba yis/ /so so'i skabs su shes bya zhing / /gzhi yi nges tshig yod pa yis/ /lam
dngos min par khas len na/ /rgyud gsum dkri ba'i skabs su gzhi/ /dam tshig la gnas zhes gsungs pas/ /dam tshig nyi shu lam yin par/ /khas len

dgos pa ma yin nam/ /des na smra ba nyung na mdzes/ /dri ba bzhi pa'i dam tshig ni/ /gzhan yang bra ston zhus lan nas/ /'byung ba'i lam rim lam 'bras dang / /rgyud gsum dang
ni mdo rgyud spyi'i/ /lam rim gsum po gang du 'tshal/ /dang po ltar na snang gsum gyi/ /sngon du dbang bskur bshad 'dug gam/ /gnyis pa ltar na tshul de dang / /'gal ba'i
lam 'bras rgyud gsum nas/ /bshad pa min par khas longs shig /phyi ma ltar na lam 'bras dang / /mi mthun lam de mdo rgyud kyi/ /dgongs par 'grub phyir lam 'bras kyi/ /go
rim de 'dra gang nas byon/ /mdo rgyud kun dang mi mthun pa'i/ /lam de gong ma'i dgongs pa zhes/ /smra ba de dag gad mo'i gnas/ /zer ba'i thog mar mgo mtshungs ni/ /des na
dbang po rab 'bring gsum/ /dkri ba'i gzhung shing las byung ba'i/ /lam gyi rim pa lam 'bras dang / /rgyud gsum dang ni mdo rgyud spyi'i/ /lam rim gsum po gang du 'tshal/
/dang po ltar na dbang bskur gyi/ /sngon du snang gsum bshad 'dug gam/ /gnyis pa ltar na tshul de dang / /'gal ba'i lam 'bras rgyud gsum nas/ /bshad pa min pa khas longs
shig /phyi ma ltar na lam 'bras dang / /mi mthun lam de mdo rgyud kyi/ /dgongs par 'grub phyir lam 'bras kyi/ /go rim de 'dra gang nas byon/ /mdo rgyud kun dang mi mthun
pa'i/ /lam de gong ma'i dgongs pa zhes/ /smra ba de dag gad mo'i gnas/ /zhes pa ldog na ji skad smra/ /gzhan yang rgyu dus dbang gi sngon/ /snang gsum dgos pa'i skyabs
gnas su/ /bra ston

zhus lan 'tshol mod kyi/ /de ni spyir du mdo sngags kyi/ /lam gyi 'gro tshul bsdus pa tsam/ /bstan pa yin gyi khyad par du/ /gzhung bzhin dkri ba'i khrid kyi rim/ /nges par
bstan pa ma yin la/ /yin na snang gsum rgyud gsum gyi/ /go rim tshang bar ston dgos las/ /thun mong ma yin nyams snang dang / /dag pa'i snang ba'i ming tsam yang / /bstan
pa med phyir snang gsum gyi/ /snang ba phyed gnyis las med pa'i/ /snang gsum bshad pa ngo mtshar zhing / /der rjes phar phyin gzhung lugs kyi/ /snying po don gyi man ngag
ni/ /'di dag yin zhes nges bzung na/ /thun mong yin pa gang gis bstan/ /des na khyed rnams bzhed pa yi/ /khrid rim nges par zhus lan dang / /mthun par 'dod na de nyid
las/ /dben par bsam gtan bsgom pa la/ byis dang 'grogs na mi thob pas/ /skye bo dag la skyo bsgom ste/ /'di yis dben thob log 'tsho ni/ /spongs zhes gsungs na ding sang dus/
/lam 'bras khrom bshad mdzad pa ci/ /khyad par gsung ngag rin po che'i/ /med mi rung ba'i chos sna rnams/ /chab cig bsdus pa glegs bam zhes/ /rje btsun chen po'i dkar
chag tu/ /grangs nges mdzad pa'i gzhung bor nas/ /phyis su la la'i ngor mdzad pa'i/ /gdams yig tsam zhig gtsor byed pa/ /'di la dgos pa ci zhig yod/ /dri tshig lnga pa 'di
skad lo/ /mdor na bra ston zhus lan dang / /mthun pa'i nyams len khung ma zhig /gangs can 'di na yod dam med/ /yod na de yis mtshan gzhi dri/ /med na tshul de bshad pa

la/ /dgos pa ci zhig yod dam dri/ /zhes dang / de skad 'di ni sa skya pa'i/ /rje btsun rnams la rmongs dad tsam/ /min par shes nas dad thos pa'i/ /sdom brtson rnams la dris
pa yin/ /zab don rtog ge'i dug chu yis/ /log par 'chad pa'i skye bo dang / /rgyud don snang ba dang bral ba'i/ /lam 'bras pa la ci bya yod/ /gang zhig 'di na ri dwags lte
ba yi/ /dri zhim dgra bor 'dzin pa mig gis thos/ /kun rmongs dug gis nges par myos pa dag /zhi dul dam pa'i spyod pas dges gyur cig /ces pa sa mo glang gi lo e wa~M gyi
ri khrod nas bris shing brtag pa'i rab tu byed pa 'dis kyang gsung ngag rin po che'i bstan pa phyogs thams cad du dar zhing rgyas par gyur cig zhes pa zer mod de yi lan/
/mdo rgyud bstan bcos la sogs nas/ /bshad pa'i lam rim thams cad dang / /mthun pa'i nyams len yod dgos shing / /med na bshad pa don med kyi/ /dam bca' ha cang ma thal lam/
/des na gzhung shing bzhi po las/ /khrid tshul nyer brgyad nyer dgu zhes/ /gsungs pa de dag rnams dang ni/ /mthun pa'i nyams len khung ma zhig /gangs can 'di na yod dam
med/ /yod na de yi mtshan gzhi dri/ /med na tshul de bshad pa la/ /dgos pa ci zhig yod dam dri/ /zhes pa brjod na lan ci zhig /lung rigs gtan tshigs dang bral ba'i/ /gzhan
la babs bcol smra ba 'di/ /skyes bu rdza yi khur thogs nas/ /rdo ba'i g.yul ngor 'jug pa 'dra/ /de dag rang dga'i dri lan du/ /mdor bsdus tsam zhig brjod pa yin/ /gzhan
yang khyed rnams

bzhed pa yi/ /grub mtha'i rnam grangs 'di skad thos/ /rje btsun gong ma'i bka' srol dang / /snyan brgyud bla ma dam pa yi/ /zhal nas ji ltar byung ba la/ /yid ches nges bzung
med bzhin du/ /rang blos sbyar ba'i grub pa'i mtha'/ /sna tshogs smra ba mtha' yas mod/ /tshang bar brjod pa ma byung bas/ /mtshon pa tsam ni 'di ltar te/ /dper na gzhung
shing bzhi po yi/ /khrid tshul grangs su 'dren pa na/ /rdo rje 'chang chen dngos kyi slob/ /dpal gyi gzhung shing dang po ni/ /gsum la khrid tshul re re dang / /tha mar
lnga ste brgyad du bshad/ /kun mkhyen go bos gzhung shing ni/ /dang po gnyis la khrid tshul gcig /gsum par gcig dang bzhi pa la/ /khrid tshul bcu gnyis bzhed pa dang /
/'dul bzang pa dang sangs rin pas/ /dang po nyid la re re dang / /gu ge chos dpal zhes bgyi bas/ /gzhung shing dang po nyid la ni/ /khrid tshul dgu ru bshad pa dang / /snang
ba gsum gyi 'dod tshul yang / /phal cher thun mong du bzhed cing / /kun mkhyen rta nag pa la sogs/ /phar phyin kho na'i lam du bzhed/ /chos rje gung ru'i khrid kyi dus/
/phar phyin lam dang gzhung bshad dus/ /sngags lam kho nar 'chad ces sogs/ /gsang sngags snyan brgyud zab mo la/ /mtshan nyid bsdus pa'i chos skad dang / /dbyar dus 'dab
chags skad bzhin du/ /sna tshogs tha dad ca cor smra/ /yid ches lung dang dam pa'i gsung / /gang la'ang ma brten rang skad du/ /snyan brgyud zab mo bdud rtsi'i rgyun/
/ngan rtog dug gi sbags gyur na/ /slad nas rjes

'brang dpyod ldan rnams/ /gang gi rjes su 'brang ba sogs/ /bdag nyid chen po sa paN gyis/ /gzhung shing bzhi yi khrid tshul rnams/ /dkar chag gsal bar mdzad pa dang / /de la
zangs tsha'i zin bris rnams/ /yod bzhin de las brgal byed pa/ /sa skya'i bstan 'dzin ngo mtshar che/ /nags kyi spre'u'i tshogs 'dus nas/ /skyes bu'i lus la rtog pa na/
/spu dang mjug ma dang bral zhes/ /khrel zhing rang lus dam par 'dzin/ /nag phyogs la dga' 'gro ba rnams/ /'phel zhing dar ba dus kyi dbang / /de yi rnam par dag mi dag /grub
mtha' nyin nub skar tshogs bzhin/ /rgyal sras thabs mkhas thugs rje yi/ /bdag nyid yin yang sems can rnams/ /rang rang las bkal spyod pa la/ /las ma srab pa btang snyoms
tshul/ /'on kyang rnam dag smon pa'i mthus/ /bshes gnyen dmigs bu dang bral ba'i/ /gom 'khyor log pa'i lam zhugs rnams/ /yang dag lam la 'jug gyur cig /ces pa 'di dpal
ldan sa skya pa'i grub mtha'i srol 'dzin pa/ ngor gyi gdan sa bcu pa tsam gyi bla chen dkon mchog lhun grub ces pas/ sa skya pa'i rnying ma'i srol 'dzin rnams la cung
zad co dri ba'i tshul du mdzad pa'i lan du dris lan mdor bsdus tsam 'di/ dus gsum sangs rgyas thams cad kyi mkhyen brtse gcig tu bsdus shing / snyigs dus kyi rgyal ba gnyis
pa khyab bdag rdo rje gdan pa chen po kun dga' rnam rgyal dpal bzang po'i zhabs rdul la spyi bos reg ste/ gsung gi cha shas tsam thob pa'i 'khor gyi tha chung sa skya'i
btsun pa byang chub dbang rgyal

gyis/ bsgyur byed ces bya ba sa mo phag lo cho 'phrul chen po'i dus chen la dpal rdo rje gdan mi 'gyur bde ba chen po'i chos grwa'i gnas yangs pa can zhes bya bar g.yar khral
du bgyis so/ /'dis kyang gsung ngag rin po che'i bstan pa rnam par dag pa phyogs dus kun tu rgyas par gyur cig ces pa de rnams kyis dri ba'i lan bshad pa bstan zin nas//
! //gsum pa yin lugs 'thad ldan gyi legs bshad bkod pa ni/ rje btsun thams cad mkhyen pa dkon mchog lhun grub kyis mdzad pa'i gsung ngag bshad thabs kyi man ngag gsang
ba sgo 'byed las 'phros pa'i dris lan zab don snying po las 'di ltar 'byung ste/ rje btsun rdo rje 'chang chen po kun dga' bzang po'i zhabs la gus pas phyag 'tshal lo/ /chos
kun gzigs pa'i mkhyen rab bskang ba nyin byed dbang / /srid gsum rab dga' thugs rje'i 'od dkar kunda'i gnyen/ /thub bstan rgyas mdzad 'phrin las bzang po kun gsal khyon/
/rtag par 'jal byed rgyal ba gnyis pa gang des skyong / /sngon dge'i bsod nams rgyas pa'i khang bzang na/ /rnam dpyod blo gros gsal ba'i skyes bu yis/ /zab mo'i gnas
la cung zad dris pa'i lan/ /dam pa'i srol bzhin dwang ba'i yid kyis 'bul/ /'di la gnyis te/ dri ba'i ngag dgod pa dang / dngos kyi lan gdab pa'o/ /dang po ni 'di skad du/
rje btsun rdo rje 'chang chen po'i drung gi gsang ba sgo 'byed du/ nyams myong ma skyes pa bskyed par byed pa khrid kyi rnal 'byor la bzhi'i/ dang po/ gzhung ji lta ba
bzhin du dkri ba'i gzhung shing

la/ gzhung ji lta ba bzhin du dkri ba dngos dang / de'i gnad bsdus nas nyams su len pa'i gdam ngag gnyis kyi/ dang po/ gzhi dam tshig la gnas par bya ba la gnyis/ dam tshig
ma thob pa thob par byed pa dbang bskur ba dang / thob pa mi nyams par byed pa'i dam tshig gi tshogs bsten pa'o/ /dang po ni/ dbang chu chen mo la sogs pa gsum dang / yab
yum gyi bskyed rim rgyas bsdus rnams la brten nas yab yum gyi rdul tshon gyi dkyil 'khor du dbang bskur ba rnam par dag pa blang ba'o/ /gnyis pa la gsum gyi/ dang po srung
ba'i dam tshig ni/ lca ltung 'khrul spong dang / gnyis pa bza' ba'i dam tshig ni/ bdud rtsi ril bu bsgrub pa'i man ngag dang / tshogs kyi 'khor lo'i cho ga rnams bshad
cing nyan pa dang / gsum pa bsten pa'i dam tshig ni/ lam rim pa gnyis tshul bzhin du nyams su len pa ste zhes sogs dang / gnyis pa gnad bsdus te nyams su len tshul ni/
lam 'bras khrid kyi snying po ni/ zhes sogs kyi don rje btsun dam pa 'di'i dgongs pas gzhung ji lta ba bzhin dkri ba'i khrid la lugs gnyis kyi/ dang po 'chad pa de'i tshe
thog mar dbang bskur/ de rjes dam tshig gi chos bskor dang / bskyed rim yan lag dang bcas pa tshogs kyi 'khor lo'i cho ga rnams bshad par gsungs pa dang / gsum pa ni lam
rim pa gnyis tshul bzhin du len pa ste/ zhes gsungs pas khrid kyi dmigs pa rnams phyogs mthun du gsungs pa la/ gzhung ji lta ba bzhin du dkri ba dngos su mdzad pa'i lugs
cig dang / thog mar snang ba gsum gyi khrid mdzad/ de nas

dbang bskur te lta ba 'khor 'das dbyer med sogs nas rim bzhin gsungs pa la/ de'i gnad bsdus te nyams su len pa'i gdam ngag ces tha snyad mdzad nas 'og ma 'di rje btsun dam
pa de nyid kyis rtsal du bton nas gnang ba 'dra bsam pa bdag lta bu dad pa la nor du byed pa'i lugs gnyis ka la dad pa mi 'dor ba dag gi blo la shar ba de'i tshe/ rje sa
paN gyi khrid yig dkar chag kyang dngos bstan dang sbyar nas mdzad do/ /zhes brjod na rje btsun dam pa de'i dgongs par e 'gyur/ dkri tshul phyi ma'i shlau ka gcig po snying
po dang / gnyis las gsum byung dang / kun dang / bla ma'i drin zhes pa'i gsung gi nus pa gong gi gnyis po la ngos e 'dzin/ mdor na sho lo ka gcig po'i 'bru gnon gsal ba
gcig mkhyen zhes pa ni dri ba'o/ /gnyis pa la gnyis te/ gzhung shing dngos la brtsams pa'i dris lan dang / gnad bsdus te nyams su len tshul la brtsams pa'i dris lan no/
/dang po la gnyis te/ dngos dang / zhar las byung ba'o/ /dang po ni/ rje btsun dam pa 'di'i bzhed pas/ gzhung ji lta ba bzhin du dkri ba'i gzhung shing la/ gzhung shing
dngos dang / de'i gnad bsdus nas nyams su len tshul gnyis su mdzad pa de'i ngos 'dzin thog ma nyid nas rgyu dus kyi dbang bskur te dam tshig la sogs pa bstan nas phyis snang
ba gsum la sogs pa'i khrid kyi rim pa thams cad phyogs mthun du ston pa'i lugs gcig dang / thog mar snang ba gsum gyi khrid bstan/ de nas dbang bskur/ de nas lta ba sogs
kyi khrid ston pa'i lugs

gcig ste gnyis su mdzad nas/ phyi ma rtsal du bton pa ni gtan ma yin te/ bshad tshul gong 'og gnyis po de la de tsam gyis khyad par 'byed pa'i dmigs bsal dang don thob ci yang
mi snang ba dang / spyir snang ba gsum gyi sngon du dbang bskur ba mdzad pa'i phyag len de gdul bya'i gang zag la ltos nas byar rung ba'i skabs du ma yod kyang / de tsam
gyi snang ba gsum gyi sngon du dbang bskur nges par byed dgos par bsgrub par mi nus shing / nus kyang 'chad tshul de rdo rje theg pa'i rgyud gzhung nas bshad pa'i skal
ldan gcig car ba dang / skal dman rim 'jug pa'i lam gnyis po gang yin brtags na phyogs gnyis po gang du yang khas len nus pa dka' bar snang zhing / gzhung ji lta ba bzhin
du dkri ba'i gzhung shing gi babs dang / phyag len gyi rim pa de gnyis 'grig pa yang shin tu dka' bas/ gzhung ji lta ba bzhin du dkri ba'i gzhung shing dngos la go rim
nges pa can de lta bu zhig nges par dgos par bzhed par mchis lags/ de lta na gsang ba sgo 'byed las/ dang po nyid nas dam tshig ma thob ba thob par byed pa mngon par dbang
bskur ba bshad pa ma yin nam/ zhe na/ yin mod/ des de ltar bstan par mtha' gcig tu nges pa ma yin te/ dam tshig ma thob pa thob par byed pa la dbang gi mngon par rtogs
pa brgyad dang ldan pa'i sgo nas rdul tshon gyi dkyil 'khor du smin byed kyi dbang bskur ba tshul bzhin du bsgrub dgos pa yin la/ dbang bskur zhu ba po'i slob ma de la yang
rigs legs par brtags te/ skal ldan cig car ba'i rigs can yin na thun mong ba'i lam

gyi dkri ba la ma ltos par/ dang po nyid nas dbang bskur te lta ba la sogs pa bstan pas chog pa yin yang / skabs 'dir gang zag skal dman rim 'jug pa dkri tshul gyi rnam gzhag
gtso che bas/ de'i lugs la dbang gi sngon du thun mong ba'i lam gyi nges par dkri dgos par dbang gi chu bo chen mo bklags pa tsam gyis kyang go bar nus pas/ snang ba gsum
gyi khrid kyang gzhan don du slob ma rjes su bzung ba'i sa khongs su bsdus nas dbang gi sngon 'gror bzhed pa yin gyi/ smin grol gnyis kyi phye ba'i phyi ma'i khongs su
'dren par mi mdzad par mchis lags/ gal te de ltar mi bzhed par dngos bstan sgra ji bzhin pa de las gzhan ci yang bshad du med na snang ba gsum gyi khrid gang du ston gyi
gsal kha ci yang med pas/ gsang ba sgo 'byed khas len pa po dag gi lugs la/ snang ba gsum gyi khrid gtan nas ston mi dgos par thal ba'i skyon du 'gyur ba ma lags sam/ yang
gsang ba sgo 'byed las/ gsum pa ni/ lam rim pa gnyis nyams su len pa ste/ 'og tu nyams su len pas 'dir mi 'chad ces pa'i don/ dam tshig rjes su bskyangs pa'i phyi ma
de/ 'og lam sogs nyi shu'i skabs nas 'byung ba'i rim pa gnyis kyi nyams len la kha 'phangs pa yin gyi/ gsung ngag gi khrid kyi tshe/ de dag skabs nas blangs nas ston dgos
par 'chad pa ni ma yin pas dogs pa'i gnas ci yang ma mchis lags/ rje sa paN gyi khrid yig dkar chag ces pa brda don gsal ba'i khrid yig la ngos 'dzin par mdzad na ni/ bshad
ma thag pa de

dag dang shin tu 'grig cing / rje sa paN gyis mdzad par grags pa'i dkar chag cig shos de ni lung phu ba kun rgyal gyis mdzad pa yin zhes gsung bgros rnams las 'byung la/ rgyud
yig 'ga' zhig las/ shong ston khu dbon gyi slob ma lo tsA ba kun dga' rgyal mtshan zhes pa zhig 'byung gin snang ba de dang gcig pa 'dra zhing / dkar chag de las/ snang
ba gsum lam gyi gzhi bca' la sbyar ba'i tshe de'i sngon du dbang bskur 'gro dgos pa'i gsal kha ci yang mi snang mod/ spyir dkar chag 'di la tshig rigs dang mdzad byang
sogs 'dra mi 'dra sna tshogs zhig 'dug pas/ bsreg bcad brdar ba'i gser bzhin du legs par brtags nas blang dgos par mchis lags/ gnyis pa ni/ de ltar bshad ma thag pa'i khrid
tshul de rnams kyi go rim gyi nges pa de ltar 'byung ba'ang rje btsun gong ma nyid kyi bzhed pa yin te/ rje sa chen gyi dbang bzhi ngo spros las/ mtshan nyid ldan pa'i
bla ma la/ /snod dang ldan pa'i slob ma yis/ /dbang bzhi rdzogs par thob nas ni/ /rgyu dus lta bas rab brgyan pa'i/ /bum dbang bskyed rim thog mar bsgom/ /zhes dang / de'i
rang 'grel las/ thog mar bla ma gcig la dbang bzhi rdzogs par thob pa gal che/ dbang de yang brda tsam byin rlabs tsam ma yin par/ grub pa'i bla ma brgyud pa'i bka' ma
chad pa/ lhad ma zhugs pa cig la dkyil 'khor chen por dbang bskur ba thob dgos/ de nas thog mar lta ba bsgom la/ de'i ye shes cung zad skyes pa na/ zhes sogs dbang rjes
de ma thag par lta ba 'khor 'das dbyer med ston par

gsungs pa dang / a seng ma las/ snang ba gsum gyis lam gyi gzhi bcas te/ nyams blangs ma lus rgyud gsum dag gis shes/ /zhes gsungs la/ de dang mthun par rje btsun gyi gzhung
ji lta ba bzhin du dkri ba'i khrid yig jo lcags kyi don du mdzad pa las/ snang ba gsum gyi dkri ba'i skabs bstan zin to/ /de'i rjes kho na la rgyud gsum gyis dkri bar bya
ste/ de la gsum/ rgyu chos can 'khor ba'i gnas tshul/ lam bsgom pa'i tshul/ 'bras bu sangs rgyas kyi sa'o/ /dang po ni/ 'dir mi bshad de ma dag pa'i snang ba'i skabs su
bstan zin to/ /lam la gsum ste/ gzhi dam tshig la gnas par bya ba dang / gang zag dkri ba'i tshul gang yin pa dang / nges shes bskyed la ting nge 'dzin ngo shes par bya
ba'i phyir lam gyi sa mtshams gzhag pa'o/ /dang po ni lam thams cad kyi rtsa ba yin zhing / gang zag 'bring gi lam gyi gtso bo yin pas dam tshig nyi shu bskyangs par bya
ste/ dbang dang dam tshig la gnas pa ni lam thams cad kyi gzhi yin no/ /zhes snang ba gsum gyi dkris zin nas dbang dang dam tshig ston par gsungs pa dang / rje sa pan gyis
kyang brda don gsal ba las/ dbang thob zin pa'i gang zag la dang po nyid nas lta ba ston pa gsungs pas/ rje btsun gong ma'i phyag len ma 'chugs pa rnams la dkri tshul
de 'dra zhig yod par snang yang / bar skabs su gdul bya la ltos nas/ dbang bskur dang po nas thob zin pa la khrid dmigs rnams phyi nas ston pa'i phyag len sgo yangs phyogs
nas ston pa du ma zhig byung bar snang

zhing / 'chad tshul de la snang ba gsum gyi khrid ma bstan yang rung mod/ 'on kyang nges 'byung gi bsam pa bskul ba sogs dgos byed khyad par can du ma gzigs nas snang ba gsum
yang khrid kyi kha tshang ba'i phyir ston par mdzad pa yin gyi/ gzhung gi babs la go rim de 'dra zhig nges par dgos par bzhed pa ma yin pa 'dra lags/ gal te yin na 'khor
'das dbyer med kyi rgyud gsum rgyas bshad kyi skabs su/ smin byed la 'khor 'das dbyer med bshad nas/ grol lam la 'khor 'das dbyer med 'chad pa'i thog mar snang ba gsum
la 'khor 'das dbyer med rtsi tshul 'byung rigs pa las de ltar ma bshad par dbang 'khor 'das dbyer med kyi thog mar/ snang ba gsum la 'khor 'das dbyer med rtsi tshul bshad
pa lam gyi go rim dang / de la 'khor 'das dbyer med rtsi ba'i go rim ma mthun pa'i nyes pa de shin tu spangs dka' ba ma yin nam/ mdor na gzhung shing gi babs la dang por
snang ba gsum bstan nas dbang bskur te/ grol byed kyi lam rnams rim gyis ston pa dang / gdul bya la ltos nas ci rigs par ston du rung ba'i khyad par so sor shes na log
rtog kho nas dus 'da' mi dgos shing / thub pa'i bstan pa gces par 'dzin pa'i gang zag dam pa rnams la ngan smras 'ba' zhig byed pa'i sdig pa'i khur chen pos mi gnon par mchis
lags/ gnyis pa gnad bsdus nas nyams su len tshul las brtsams pa'i dris lan ni/ gzhung ji lta ba bzhin dkri ba'i gzhung shing las dkri tshul logs par mi bzhed pas/ dkri
tshul phyi ma zhes pa'i tha snyad mi 'dogs

mod/ nyams len gyi gnad thun mong du ma grags pa 'ga' zhig mi nub pa'i phyir gab pa'i tshul gyis bstan pa yin la/ 'di 'dra'i rigs can rnams snyan brgyud la yid ches pa'i gdul
bya nyung shas la lkog tu gsungs pa ma gtogs yi ger bris nas phyogs kun tu babs col du sgrog pa'i lugs mi 'dug pas/ bdag lta bus gsal kha gtod par mi 'os mod/ dris lan
gyi sgo mi stong par bya ba'i phyir brda tshig gi tshul gyi cung zad bsnyad na/ gnyis las gsum byung zhes bya ba/ /gnas skabs gzhan du gzhan gsungs yang / /thun mong min
par gsungs pa ni/ /nye ring brgyud tshul bgrod pa las/ /zab don snying po yon tan 'byung / /klus bsgyur phyogs ni bu gar bcas/ /dang po'i grangs yin mes bsgyur phyogs/ /yon
tan gyis lhag bar pa ste/ /phyi ma bu khar shes par bya/ /'di dag lta ba bskyed rdzogs kyi/ /don gyi gnad rnams bsdus pa ste/ /bla ma mchog la rag las phyir/ /kun gyi
spyod yul ma yin pas/ /phyi nang mu stegs kun la gsang / /shin tu bsdus pa dbang bzhi'i lam/ /stan thog gcig ma logs shig tu/ /rtsa ba'i tshig gi bstan pa ste/ /des na khrid
tshul chu gter ro/ /zhes bya ba 'di ni skal ba dang ldan pa dag gi 'jug ngogs bla na med pa yin no// //'dir smras pa/ sa gsum snang byed grags pa'i 'od dkar gyi/ /skya
seng bu ltar gzhan sde zil gnon pa'i/ /'khon rigs 'jam dbyangs bla ma'i mkhyen brtse kun/ /legs bsdus kun dga'i 'dren pa bzang po yin/ /gang de'i 'phrin las gser gyi

'khor lo yi/ /thub bstan gling bzhi'i khyon 'di ma bzung na/ /mes po'i blo dang 'phrog byed dpung pas kyang / /dus der 'dod lha'i dpung tshogs ji ltar bzlog /rtsod bral nyin
byed snang ba la 'gong zhing / /phyogs gzhan snar ma'i 'dod bya ma thob pa'i/ /rang snang 'od brgyas dregs pa'i me khyer 'ga'/ /thub bstan snang byed khur gyi ngal ba 'dzin/
/thub chen dges pa'i bgyi ba chud son pa'i/ /'dod ldan chos par rlom pa'i bcol chung 'ga'i/ /chen por 'chos pa'i stong sob ri bo'i lcid/ /yun du theg pa'i sa 'dzin
rdo rje'i spo/ /yid bzhin nor dang 'ching bu'i rin thang gi /brda la rmongs pa'i byis pas rgan po la/ /co 'dri byed pa'i yid gnyis 'phyang mo yug /brjod 'dod skabs gzhan
ston pa gcam bu'i zol/ /de phyir rgyal ba'i sras po li tsa bI'i/ /rnam thar bzung ste bdud rtsi'i bsten rigs kyi/ /legs bshad smras kyang gzhi mdo'i cha rgyan las/ /drang
po'i yid kyis len pa su zhig mchis/ /'on kyang sngon rab mkhas pa'i rjes zhugs shing / /dad 'dun nor 'chang blo ldan dri bo yi/ /lhag bsam zla tshes mthong nas bdag blo
yi/ /gnyis skyes kun dga'i gtam gleng thal mo sbyor/ /gang 'di'i dge bas brtse chen sa skya pa'i/ /yongs rdzogs chos kyi rgyal srid ma nyams pa/ /phyogs 'dzin nyi tshe'i
lam du mi 'dren par/ /shing rta mchog gi rjes su bsnyeg par shog /ces gsung ngag bshad thabs kyi man ngag gsang ba sgo 'byed las 'phros pa'i dris lan nyung ngu 'di ni/ chos
tshul 'di la yang dag pa'i lam du shes nas dad pa thob pa shAkya'i dge slong dkon

mchog lhun grub kyi shrI e wa~M chos ldan gyi chos grwar myur ba nyid du bris te phul ba'o/ /aMrdhupe shapuShTiM kuwantu/ zhes pa de rnams kyis yin lugs 'thad ldan gyi legs
bshad bkod pa bstan zin to/ /'dir smras pa/ snang gsum sngon du nges par dbang bskur ba/ /'dod dang de las gzhan pa'i grub mtha' 'di/ /rnam dpyod blo yi dpyad na lugs gnyis
ka /'thad ldan nyid du grub pa kho bos rtogs/ /bar skabs kyi tshigs su bcad pa'o// ! //da ni spyi don gnyis pa sems bskyed kyi brgyud pa dang / slob ma rjes bzung la
grangs nges yod med sogs don tshan brgyad kyi bzhed lugs mi 'dra ba'i rnam dbye bshad pa la bzhi ste/ ngor lugs kyi bstan 'dzin mkhas mchog gzhan gyi gsung rab las 'byung
tshul bshad pa/ rje btsun mkhas pa'i gtsug rgyan dkon mchog lhun grub kyi gsung rab las 'byung tshul bshad pa/ snyan brgyud mkhas pa'i dbang po'i gsung rab las 'byung tshul
bshad pa/ de dag gi lan 'debs rdzong lugs kyi mkhas pa dag gi legs bshad las 'byung tshul bshad pa'o/ /dang po ni/ bdag chen rdo rje 'chang chen po blo gros rgyal mtshan
gyi dngos slob rdo ring kun spangs pa chen pos bskul nas/ ngor phyogs kyi bstan 'dzin mkhas pa'i dbang po paN chen shAkya mchog ldan gyis mdzad pa'i gsung rab brang mo
che pa'i brgal lan rnam thar sgo brgyad pa zhes bya ba las 'di ltar 'byung ste// ! //na mo gu ru we/ bsnyen bsgrub yan lag rnam bzhi yi pha rol du/ /bde bar byon nas rigs
brgya'i rnam rol gyi/

/bde chen rten dang brten par bcas kun la/ /khyab mdzad 'khor lo'i mgon der phyag 'tshal lo/ /brgya byin sbrang rtsi'i bde la ma chags par/ /chags bral chos kyi bde la yid
'dun byed/ /tshangs chen chags bral bde bas ma khengs par/ /zag med bde chen 'khor lo bskor ba bskul/ /de yang 'dir bdag cag gi bla ma dam pa/ thub pa'i dbang po'i bstan
pa ma lus pa 'dzin pa'i bdag po/ so so thar pa'i rtsa ba tshugs par bzung bas/ nyan thos kyi bstan pa btsun pa dang / rgyal sras kyi spyod pa rlabs po ches byang chub sems
dpa'i bstan pa bzang por mdzad pa dang / mdo sngags ma lus pa la shes rab kyi dbang po rgyas pas/ rdo rje'i theg par rmongs pa mtha' dag sel ba la mkhas pa dang / ngo mtshar
can gyi mdzad pa rmad du byung bas/ bstan pa rin po che spyi dang / ngo mtshar can gyi brgyud pa so so'i srol ma nyams pa/ lhag chad med par bzung nas mtha' yas pa'i
'gro ba mtha' dag skal ba bzang por mdzad pa de nyid kyi zhal snga nas/ rje btsun rnal 'byor gyi dbang phyug birWa pas/ yang dag par rdzogs pa'i sangs rgyas rdo rje 'chang
chen po las brnyes pa'i gsung ngag rtsa ba rdo rje'i tshig rkang 'grel pa dang bcas pa dag gi dgongs pa/ ches shin tu las dang po par gyur pa dag go rim ji lta ba bzhin
du theg pa mchog gi rtse mo nyid du khrid par byed pa'i thabs phul du byung ba/ mdo sngags ma lus pa'i yul can nyid du mdzad nas/ 'doms pa'i phyag len gyi srol rgya mtsho
lta bu'i nang nas/ phyogs re ba gang dag yin pa de dang de la/ rje btsun sa skya pa'i srol 'dzin so so'i

nang nas/ phrag dog pa gzhan dag na re/ 'di skad du/ sems bskyed brgyud pa med pa dang / /rjes bzung grangs nges med pa dang / /sta gon 'brel pa med pa dang / /slob dpon grangs
nges med pa dang / /dbang bskur yongs dag med pa dang / /lus dkyil 'byung khungs med pa dang / /rgyas gdab rigs mtshon med pa dang / /bza' ba'i dam tshig med pa rnams/
/chos ltar bcos nas chos min byed/ /smin par 'dod kyang 'dis mi smin/ /grol bar 'dod kyang grol mi nus/ /nor ba'i chos rnams dgag par bya/ /zhes rang gi 'grel pa dang
bcas nas rgol bar byed do/ /'di dag rim bzhin rtag bca' ba/ /'bel ba'i gtam la yid rang mod/ /phrag dog mig ser gyis long bu/ /dngul gyi thur mas dbye bar bya/ /rgol ba dang
po ni/ spyir dbu ma lugs kyi sems bskyed 'di lam 'bras kyi brgyud pa la med/ khyad par du rje btsun chen pos mdzad pa'i sems bskyed kyi yi ge /ngor chen pas sgo rum nas
brnyed zer ba de'i steng nas sems bskyed byed pa ni/ brgyud pa chad par ni tshig de rang nyid kyis shes shing / yi ge de'i steng nas sus kyang byas pa med do zhes lam
'bras pa phyi ma rnams kyi brgyud pa grangs 'dren par byed do/ /lan la/ spyir bshad pa dang / dngos kyi lan no/ /dang po ni/ so thar dang / sngags kyi mkhan brgyud dang sdom
brgyud ji ltar khas len pa de dang 'dra ba zhig sems bskyed kyi sdom pa la nges pa nyid du khas len dgos pa ma yin te/ bslab btus dang spyod 'jug gi dgongs pas/ sems
bskyed kyi

sdom pa len pa dang gso ba gnyis ka la bla ma dgos pa'i nges pa med ces kun gyis 'chad pa dang / byang sa'i dgongs pas/ len pa la nges par dgos pa dang / gso ba la nges pa
med ces zhal 'cham pa dang / spyir birWa pa nas brgyud pa bar ma chad pa'i smon 'jug gi sdom pa zhig yod par mi 'dod na ni shin tu tha chad la/ yod par 'dod na ni de 'dra
rgyud la yod pa'i rdo rje slob dpon des/ phyis byung gi sdom pa 'bog chog ma nor ba sus byas kyang de'i steng nas phog chog pa yin te/ rgyud la skyes pa'i smon 'jug rang
gi ngo bo la khyad par med pa'i phyir/ dper na chos kyi rjes/ hor yul du thub pa dgongs gsal brtsams nas/ bod du bskur ba de'i tshig don rnams slob mas bshad chog par gsungs
pa bzhin no/ /gnyis pa ni/ rje btsun chen po las sems bskyed kyi sdom pa thob la ma nyams pa'i rdo rje slob dpon phyi ma rnams chos can rje btsun gyi mdzad pa'i sems
bskyed kyi yi ge de'i steng nas slob ma gzhan la sdom pa de phog chog pa yin te/ rje btsun chen po las brgyud pa'i sems bskyed kyi sdom pa de 'dra de thob la ma nyams pa'i
rdo rje slob dpon yin pa'i phyir/ dper na slob dpon rin po che'i dbang chu'i yi ge'i steng nas dbang bskur ma zhus kyang / sa skya pa chen po las dbang bskur zhus pa'i
rdo rje slob dpon zhig gis slob dpon rin po ches mdzad pa'i dbang chus steng nas sngags sdom phog chog pa bzhin ste/ snyan brgyud yi ger bris pa thams cad la 'dis mtshon
no/ /rgol ba gnyis pa ni/ slob ma brgya phrag mang po la grangs nges med par rjes 'dzin gyi cho ga byed

pa ni/ gsang ba spyi rgyud las/ mkhas pas slob ma gcig gam gsum/ /zhes sogs kyi lung dang 'gal/ dbang gi chu bo las/ dkyil 'khor gcig tu slob ma nyi shu rtsa lnga las lhag
pa gzung bar mi bya zhes sogs/ gong ma'i gzhung dang 'gal/ rjes bzung la grangs nges med na/ sta gon la yod pa'i khas len dang 'gal te/ sta gon gyi grangs nges rjes bzung
gi grangs nges la ltos/ dbang dus kyi grangs nges sta gon gyi grangs nges la ltos par spyi rgyud nyid las gsungs pa'i phyir zhes lung rnams 'dren par byed do/ /lan la gsum
ste/ spyir rgyud kyi rjes 'dzin dang lam 'bras gzhung ji lta ba'i rjes 'dzin mi mtshungs par bstan/ 'dir spyir rgyud kyi rjes khas mi len kyang rjes 'dzin med pa'i nyes
pas mi gos par bstan/ sta gon spyi rgyud kyi rjes 'dzin la ltos na ha cang thal ba rnams so/ /dang po ni/ 'ga' zhig gi drung du/ gang zag kha cig dbang zhu bar 'dod ces
zer ba la/ blos rim pa brtag dgos pa las/ spyir chos la ma zhugs na dang / zhugs kyang nges par legs pa'i chos la ma bzhugs na dang / der zhugs kyang theg pa chen po la
ma zhugs na dang / de'i smon sems tsam la zhugs kyang / stong pa nyid kyi lta ba la yid ches sam dang / der ches kyang gang don du gnyer ba'i rdo rje'i theg pa de'i rten
du rung ngam zhes legs par brtags nas rim gyis dkri bar bya zhing / de ltar khrid pa mthar phyin pa de'i tshe na/ slob dpon gyi thugs rjes rjes su gzung bar bya zhing / lhag
pa'i lha'i nga rgyal gyis bsrung bar byas

nas/ slob dpon la mkho ba'i yo byad rnams stabs su gzhug pa de tsam la/ slob ma rjes 'dzin gyi cho ga'o/ /zhes spyi rgyud kyi dgongs par bshad la/ rjes su 'dzin pa'i tshul
de lta bu de ni gzhung ji lta ba bzhin du dkri ba'i slob ma rjes 'dzin gyi ming can/ skabs su babs pa de'i tshe dgos pa ma yin te/ tshul de 'dra de ni sgrub pa po ji snyed
yod pa de snyed la sems bskyed kyi sdom pa skyes zin pa yan chad du legs par grub cing / grub pa de dag slob dpon gyi brtse ba chen pos bzung zhing / stong pa nyid dam
lhag pa'i lha'i srung bas shin tu yang rjes su bsrung bar mdzad par yin pas na slob ma rjes 'dzin gyi don legs par grub pa yin no/ /de ltar grub zin pa de'i 'og tu slob mar
rjes 'dzin gyi cho ga zhes bya ba'i ming can gyis/ sngags lam gyi sa mtshams thog mar 'dzin pa de'i tshe na/ rjes 'dzin gyi rtogs pa rgyud la skyes zin pa'i bsgrub pa
po brgya phrag mang po la de dag las/ nyer lnga rjes su bzung nas gzhan su zhig bor te/ yid chad du 'jug spyi rgyud kyi dngos bstan las 'gal ba las kyang / bshad ma thag
pa'i nyes pa de shin tu lci bar rje bla mas ma dgongs pa min te mchi/ de dang 'gal bar dogs na/ slar yang rjes 'dzin gyi skabs 'dir/ snang gsum gyi khrid tshar gcig phog
nas bsgom dgos par 'gyur ro/ /de ltar rjes 'dzin gyi grangs nges mi dgos pa la bsgrub byed dang / dgos pa la gnod byed bstan zin pa kho nar ma zad grangs nges ma byas par
bzung ba'i dgos pa khyad par can gzhan yang / de'i tshe slob dpon gyi rdul tshon gyi dkyil 'khor lan grangs du

ma'am/ gcig pu de la brten kyang rung / de la dgos pa'i yo byad rnams thun mong du bsgrubs pas/ tshogs rdzogs pa dang bsag sbyang 'phel ba dang / sgrub pa po kha cig gnas gzhan
du mi 'khyar ba sogs dgos pa shin tu mang ngo / /de ltar yin pa de'i phyir/ spyi rgyud nas bshad pa'i rjes 'dzin dang / rje bla ma'i phyag len gyi srol las byung ba'i
rjes 'dzin gyi khyad par ni/ rjes 'dzin gyi rtogs pa ma skyes par byed pa la grangs nges dgos pa dang / skyes zin brtan por byed pa la grangs nges mi dgos pa'i khyad par
gyi rab tu phye'o/ /de ltar na yang dbang chu'i dngos bstan dang 'gal lo snyam pa'i tsher ma khong du sbed dgos pa ma yin te/ dbang chu'i lung 'di ni lam 'bras gzhung ji
lta ba bzhin du khrid pa'i rgyu dus kyi dbang kho na'i dbang du mdzad pa ma yin pa'i phyir/ gzhan du na ras bris kyis kyang chog pa nyid du khyed la thal bar 'gyur ro/
/gnyis pa ni/ gal te 'o na khyed la gong du rtogs pa skyes zin de las gzhan pa'i rjes 'dzin gyi don yod dam med/ med na ni sems bskyed kyi rjes 'dzin gyi cho ga zhig byed
pa de/ grub zin bsgrub pas zlos pa'i skyon can du 'gyur la/ gal te yod na/ spyi rgyud las bshad pa de yang ma yin/ gong du bshad pa de yang ma yin pa'i rjes 'dzin zhig yod
dgos so zhe na/ 'di la gnyis te/ cho ga'i ming gis mtshams sbyor dgos par bstan/ rjes 'dzin dngos gzhi ni slob ma sta gon nyid yin par bstan pa'o/ /dang po ni/ sems bskyed
chen mo byas pa'i phyi nyin de/ rjes 'dzin gyi phyag len ji lta ba bzhin du byed

dgos te/ sngags lam gyi thog ma'i sa mtshams 'dzin dgos pa'i phyir/ ji ltar na/ sngags chos thun mong ma yin pa tshig gi ma bstan kyang / gsang sngags kyi thar pa'i yon tan
shes sam mi shes kyang / dad pas rjes su 'brangs pa'i dga' spro mang ba'i phyir/ sngags kyi thar pa cha mthun no/ /gnyis pa ni/ de ltar sngags kyi thar pa cha mthun du zhugs
pa'i slob ma/ sngags kyi lam du 'jug par mdzad pa ni rjes 'dzin dngos yin la/ de ni slob ma sta gon nyid kyis mdzad pa yin te/ slob ma'i lus ngag yid gsum rdo rje gsum
du byin gyis brlabs nas/ thun mong yin min gyi sdom pa 'dzin pa sogs sngags kyi zab rgyas mang po thos bsam gtso bor gyur pa'i phyir dang / ji skad du/ bstan pa 'di la
khyed rnams kun/ /yongs su bzung ste skye bzhin pa/ /zhes so/ /chos kyi rjes kyang spyi rgyud kyi slob ma rjes 'dzin gyi dngos gzhi ni/ slob ma sta gon nyid la dgongs par
gsal te/ nyi shu rtsa lnga las lhag pa rjes su mi 'dzin pa'i shes byed du/ de las lhag pa'i slob ma la/ cho ga yongs su rdzogs pa ni/ mtshan mo gcig la tshar mi nus/ /zhes
rjes 'dzin gyi cho ga la bshad pas so/ /mi 'thad de dbang dngos gzhi la dgongs so zhe na/ ma yin te/ dbang bskur nyin mo byas pas cho ga nyams par sus kyang 'chad mi
nus pa'i phyir dang / nyi shu rtsa lnga las nyung ba la dbang bskur mtshan thog thag byas kyang / cho ga yongs su rdzogs par mi tshar ba shin tu mang ba'i phyir/ sta gon
gcig gis chog pa'i dbang bskur mang po ba rnams yongs rdzogs gcig tu 'jog pa yin

te/ sngon 'gro dang rjes kyi bya ba thun mong bas bsdus pa'i phyir/ slob ma sta gon la mi mtshungs te/ ji skad du/ lha yang nyi ma nub pa dang / /nges par byin gyis brlabs
kyis 'du/ /zhes slob ma sta gon gyi mgo nyi ma nub pa nas mdzad dgos la/ de yang nyi ma ma shar gong du zin dgos te/ ji skad du/ de phyir khyed rnams theg chen du/ /sang
ni rab tu skye bar 'gyur/ /zhes gsungs dgos pa dang / rmi lam brtag dgos pa'i phyir de ltar bshad pa na/ snang gsum khrid kyi bsgrub pa po dag la gsang ba spyi rgyud nas
bshad pa'i slob ma rjes 'dzin gyi rtogs pa de/ de'i cho ga la brten nas gsar du bskyed mi dgos pa dang / las dang po pa gzhan dag la rtogs pa de skyed dgos pa'i khyad par
las rab tu phye ba yin no/ /de'i tshe so so skye bo'i rdo rje slob dpon gyis slob ma nyi shu rtsa lnga las lhag pa rjes su 'dzin pa'i nus pa yod kyang / skabs der mi 'dzin
zhes pa nyid gong ma dag gi dgongs pa'o/ /gsum pa dbang dang sta gon gyi grangs nges rjes bzung la ltos na ha cang thal ba ni gnyis te/ spyi rgyud pa la ha cang thal ba
dang / lam 'bras pa la ha cang thal ba'o/ /dang po ni/ khyed kyi drangs pa'i lung der/ gal te rjes bzung byas gyur pa/ /'ga' zhig der ni ma 'ong na/ /de yi gzugs brnyan
skyin por gzhug /ces dang / sta gon gnas su ma 'ong na/ /gzhan dag de yi skyin por gzhug /ces dang / sta gon gnas pa 'ga' zhig ni/ /dbang gi dus su med gyur na/ /gzhan la
dbang bskur bya ba min/ /zhes pa'i lung sgra ji bzhin par

bshad pa'i tshe nang 'gal byung ste/ slob ma sta gon gyi tshe rjes bzung gi dus kyi slob ma du ma tshang yang / sta gon gyi dus skyin po bcug pas chog na/ sta gon gyi grangs
nges rjes bzung la ltos par 'gal/ dbang dus su sta gon gyi slob ma gcig nas/ gsum dang / lnga dang / nyi shu rtsa gsum gyi bar du ma tshang na yang / lhag ma zung du gyur
pa la dbang bskur bas chog na/ dbang gi grangs nges sta gon la ltos par 'gal/ dgag dgos kyi tshe nyi shu rtsa bzhi la dbang bskur bas chog na/ de'i tshe rtsa bzhi la sta
gon byas chog par thal ba'i 'khor gsum khyed kyi khas blangs/ gzhan yang sta gon dus su skyin por bcug pa gnyis po la dbang bskur byed rung ma yin na ni/ sta gon thob
par 'gal la/ de yang ma thob na ni skyin por bcug pa la dgos pa ci yod/ nyi shu rtsa lnga'i grangs tshang ba tsam zhig go /zhe na/ de tshang bas ci zhig bya/ zung du gyur
pa la sta gon byas pa'i nyes pa khegs zhe na/ 'o na/ dbang gi dus su yang sta gon ma byas pa gzhan zhig gis kha bkang rigs par 'gyur te/ nyi shu rtsa lnga'i grangs tshang
ba la phan pa'i phyir/ yang rjes bzung slob ma zhig rkyen gyis ma 'ong pa'i tshe na gzugs brnyan skyin por bcug pa des/ kho rang dngos de'i sta gon gyi go chod dam mi chod/
mi chod na bcug pa'i dgos pa ci/ mi ma yin pa mi'i grangs tshang du 'jug pa rgyud kyi dgongs par mi 'gro/ go chod na gzugs brnyan de la sta gon gyi rtogs pa skyes sam
ma skyes/ ma skyes na go chod par 'gal/ skyes na gzugs brnyan de slob ma dngos su 'gyur ro/ /'o na

khyed kyi rgyud don ji ltar 'chad ce na/ kho bo cag ni rgyud las/ rkyen gyi 'ga' zhig ma 'ong na/ /zhes pa de gzhir bzhag nas/ rkyen dgos kyi tshe kha 'cham la dbang bskur
byas chog pa dang / rjes bzung gi cho ga'i khongs su mi gtogs kyang / rjes bzung gi yon tan dang ldan pa gzhan dag la/ sta gon byas nas dbang bskur chog pa'i don du 'chad
la/ khyed kyis ni dmigs bsal med par rgyud kyi dngos bstan spyi khyab la sbyar nas 'chad tshul 'dra ba ma yin no/ /bye brag tu gzugs brnyan la sta gon byas pa ni/ slob ma
'ga' zhig tshe'i dus byas pa la dgongs te/ slob dpon snying rje chen po dang ldan pas gzugs brnyan de la dbang bskur ba yang mdzad pa'i don 'di la bsam nas bod du/ rjes
bzung gi slob ma yul gzhan du song ba'am/ btson du tshud pa'am/ lus srog dang tshangs spyod kyi bar chad byung dogs pa'i tshe gzugs brnyan la de'i shes pa bkug nas dbang
bskur byed pa sogs kyi lag len byung bar snang ngo / /'di dang 'dra ba zhig gi skabs las brtsams te/ bro pa'i mkhan po rnal 'byor byang seng gis/ rje btsun chen po la dris
pa'i lan du/ gson la bum pa 'cha' ba de/ /zhes sogs gsungs par snang ngo / /gnyis pa lam 'bras 'chad tshul dang 'gal ba ni/ khyed cag gi rje bla ma dam pa'i dgongs par
byas/ rdo rje slob dpon 'ga' zhig gi drung du gsung ngag rin po che gzhung ji lta ba bzhin du dkri ba'i khrid don du gnyer ba dag 'ong pa na/ thog ma kho nar dbang bskur
ba dang / dam tshig dang ldan par byed dgos pa nyid du

'dod pas/ dbang de'i thog mar sta gon dang / de'i thog mar rjes bzung 'gro dgos/ rjes bzung de yang dbang gi chu bor bshad pa de las gzhan khyed la med pas/ thog mar dal 'byor
rnyed dka' nas/ don dam sems bskyed la thug pa'i bar ji lta ba zhig rgyud la skyed du bcug nas/ de la rjes 'dzin gyi cho ga phyag len bzhin byed dgos so/ /dgos mod de
las ci 'gyur zhe na/ don gnyer can de dag la snang gsum gyi khrid tshar gnyis zlos pa can du 'bog dgos par 'gyur ro/ /de ltar thal ba las ni/ lam 'bras pa'i rgyu dus kyi
dbang bskur snang gsum gyi khrid kyi dkris zin pa'i 'og tu bskur dgos pa yang grub/ nam du yang ni su yis kyang / /lung bstan ma nus rgol ba'i lan/ /'dir byung 'char ka'i
'od ris kyis/ /gnas 'dir rmongs pa'i lam las grol/ /rgol ba gsum pa ni/ sta gon 'brel pa med pa dang / /zhes pa'i rgyas bshad du/ slob ma smin byed rdul tshon gyi dkyil
'khor gcig tu thog ma'i dbang bskur tshar gcig pu de rigs mod/ de'i rjes su dkyil 'khor gcig pu de nyid kyi steng nas nyin re bzhin sta gon snga ma'i dngos gzhi re dang
/ dngos gzhi rting ma'i sta gon re spel nas zhu mkhan ma rdzogs kyi bar du byed do/ /'di shin tu mi rigs pa'i rgyu mtshan smin byed rdul tshon gyi dkyil 'khor gcig tu dbang
bskur tshar gcig las lhag pa bskur du mi rung ste/ dkyil 'khor de la sta gon gcig las med pa'i phyir zhes/ sa skya pa'i srol 'dzin gzhan thams cad kyis 'chad la/ khyed
kyi de lta bu la gong ma'i lung yod na ston cigagal te sta gon gsum po sngar byas pa des chog go zhe na/ 'o na bsgrub mchod sogs kyang sngar byas pa de nyid gnas pas/ nyi
ma gzhan la byed ci dgos/ gal te sta gon snga ma rnams bskyar na byed dgos she na/ dkyil 'khor bsgrub zin nas/ de'i lha sta gon ji ltar byed ces dang / gzhan yang 'brel
med kyi rtsod lan kha cig bkod nas/ de'i shugs la bsgrub mchod rting ma rnams kyi tshe sa lha'i sta gon byed thub pa zhig yod na/ sta gon 'brel pa med pa dang / zhes pa'i
rgol ba de zlog thub par khas len no/ /'di'i lan la gnyis te/ dngos bstan rtsod phreng so so'i lan dang / zhe 'dod dgongs pa'i lan dpyis phyin pa'o/ /dang po la gnyis te/
rtsa ba'i gtan tshigs ma nges pa dang / gtan tshigs de bsgrub byed kyi rigs pa mtha' ma chod pa'o/ /dang po ni/ 'o na smin byed kyi dkyil 'khor du slob ma gcig las lhag
par dbang bskur mi rung par 'gyur te/ sta gon gcig las med pa'i phyir dang / sta gon gcig pu de slob ma gral gong ma de'i sta gon dang 'brel bas/ slob ma gral 'og ma rnams
kyi sta gon la 'brel yul gyi lha sta gon mi 'dug pa'i phyir/ med pa ma yin te/ lha sta gon gcig pu de rting ma rnams kyi 'brel yul du gnas pa'i phyir zhe na/ 'o na dbang
tshar rting ma rnams kyi slob ma sta gon yang / lha sta gon gcig pu de la 'brel bar 'gyur te/ 'brel zla'i dus su 'brel yul gnas pa'i phyir/ /khyed kyis bkod pa'i gtan
tshigs 'di/ /kho bo cag la ma nges par ma zad 'gal ba yin te/ sta gon gcig pu ji srid gnas kyi bar

du dkyil 'khor yongs rdzogs gnas/ de gnas pa de srid du slob ma sta gon gyi snod du rung ba stong phrag tsam byung yang smin du rung bas khyab pa'i phyir/ khyed kyi zhe 'dod
ni dbang tshar rting ma rnams kyi slob ma sta gon gzhi ma grub pa'i phyir zhes par song pas/ ma grub pa nyid sgrub byed du bkod pa'i phyir/ ma grub pa'i gtan tshigs so/
/de ltar dgag bsgrub kyi rnam gzhag mi shes bzhin du gtan tshigs bkod pas/ 'gal ma nges ma grub pa'i skyon gsum ka tshang byung ngo / /gnyis pa ni rtsa ba'i gtan tshigs
de'i rtags chos kyi 'brel ni/ lha sta gon gcig las med na slob ma sta gon yang gcig la mi rung zhes par song ba dang / slob ma sta gon dang po'i tshar gcig pu de lha sta
gon dang 'brel yang / tshar rting ma rnams lha sta gon dang 'brel ba med de/ skabs 'dir lha sta gon gcig las med/ gcig pu de slob ma sta gon dang po la 'brel nas rdzogs zin
pa'i phyir zhes pa dang / lha sta gon zhig bskyar nas byed pa yod na/ sta gon 'brel pa srid kyang bskyar nas byed pa med ces pa dang / snga ma gnas pa'i phyir bskyar mi
dgos na/ ha cang thal ba rnams 'phangs so/ /de dag la rim pa bzhin gyi lan ni/ 'o na tshar dang po la slob ma nyi shu rtsa lnga po re re la sta gon re re nyi shu rtsa lnga
yod pa'i phyir/ lha sta gon yang nyi shu rtsa lnga yod dgos par 'gyur ro/ /de mi dgos na 'brel zla dang 'brel yul grangs mnyam dgos par 'gal/ sta gon snga ma gnas pa
de la rting ma bskyar dgos sam mi dgos/ dgos na sta gon 'brel pa yod par 'gyur ste/ slob ma sta gon rting ma de lha sta

gon rting ma de la 'brel ba'i phyir/ bskyar mi dgos na sgrub mchod phyi ma rnams kyang mi dgos par 'gyur te/ snga ma gnas pa'i phyir zhes pa 'di/ su'i 'dod pa la su zhig gis
sun 'byin du 'phangs te/ tshig gi brjod pa la skyon chags pa'o/ /skabs 'di'i dngos lan ni/ dbang bskur tshar rting ma rnams byed pa'i tshe lha sta gon gnas pa'i phyir/
bskyar mi dgos mod/ dgos na bskyar ba'i thabs ni med pa ma yin te/ sgrub mchod dang po'i dus su sta gon gyi lha nam mkhar bteg pa de ji srid kyi bar nam mkhar bzhag nas skabs
su babs pa re re'i tshe mar me gnyis chad kyi tshul du dkyil 'khor la bcug chog pa'i phyir/ gzhan du na rang bzhin gyi gnas nas 'dir spyan drangs pa'i tshe/ gnas de
na lha med par 'gyur ro/ /gnyis pa dngos lan dpyis phyin pa la gnyis te/ rgol ba'i bsam pa dpyis phyin par bslangs nas/ nyes pa de rang la med pa dang / rgol ba po nyid nyes
pa dang bcas pa'o/ /dang po ni/ phyir rgol ba ltar na rjes 'dzin gyi dus rjes su bzung ba'i slob ma nyi shu rtsa lnga po dag gis yo byad phul zhing gsol ba gdab/ bla
mas de dag gi don du bzhengs pa'i rdul tshon gyi dkyil 'khor de/ dbang tshar rting mar khas len pa rnams kyi slob ma smin byed du mi rung ste/ de dag dang dkyil 'khor 'di
la 'brel pa med pa'i phyir snyam du sems pa yin la/ de tshe bsgrub bya de ni kho bo cag la grub zin pas gtan tshigs de chos can la grub kyang shes 'dod med pas ma grub pa'i
gtan tshigs so/ /'o na ji ltar zhe na/ nyes pa de sel byed lhun gyis

grub pa ni/ snang ba gsum gyi khrid zin pa'i slob ma la/ rjes 'dzin gyi grangs nges med par lhun gyis grub cing / grangs nges byas na nyes pa shin tu lci ba de'i tshe/ grangs
nges med par rjes su bzung ba'i slob ma brgya phrag gi grangs las brgal ba de dag gi yo byad phul zhing gsol ba gdab/ bla mas kyang de dag gi don du legs par bzhengs pa'i
rdul tshon gyi dkyil 'khor dang ni/ slob ma'i tshogs de dag ches shin tu 'brel ba'i phyir/ sta gon bzhi po yang go rim ji lta ba bzhin du 'brel chags pa na/ slob ma'i
tshogs ji tsam pa de thams cad kyi smin byed dkyil 'khor du rung ba yin no/ /nyes pa de gzhan la yod pa la gnyis las/ dang po 'gal ba 'dus pa ni/ khyed kyi dbang tshar dang
po byas zin pa'i rdul tshon la sta gon bskyar ba dang / bsgrub mchod bskyar na sta gon 'brel pa grub par khas blangs pas dbang tshar gnyis pa sogs rung bar thal ba yin
no/ /gnyis pa nyes pa chen po gzhan gyis khyed la gnod pa ni/ rdul tshon la dbang tshar gcig las mi btub na/ ras bris la yang mi btub par mtshungs so/ /mi mtshungs te/
ras bris smin byed ma yin pa la de ltar rung ba dang gnas gzhan du spyan 'dren btub pas/ de ltar rung ba yin no zhe na/ smin byed ma yin pa'i rdul tshon la yang de ltar rung
ba dang / de ring gi rdul tshon mi dmigs par byas rjes su/ sang nyin gyi rdul tshon la de ltar rung ba nyid du 'gyur zhing / rung ba yang yin no/ /mdor bsdu na/ rdul
tshon dang ras bris gang yin kyang rung / slob ma smin byed du mi rung ni slob ma dang dkyil 'khor de la

'brel pa yod med la thug cing / de yang dbang gi mngon par rtogs pa mtha' dag tshang ma tshang la thug de tshang ba yang rang don du bzhengs pa'i dkyil 'khor de la dgos pa'i
yo byad rnams slob dpon la sbyar ba nas bzung ste/ mngon par rtogs pa bshad tshod rnams tshang na/ ras bris kyang smin byed kyi dkyil 'khor du 'gro ba ni dbang chu'i dgongs
pa dang / de ma tshang na rdul tshon gyis kyang smin byed du mi 'gro ba ni chos rje'i dgongs pa'o/ /nges pa'i don du na blos blang pa'i pho brang dang / tshon rtsi sogs
rnam shes la snang ba ni dmigs pa'i rten tsam yin gyi/ smin byed kyi dkyil 'khor dngos ni/ ye shes las grub pa nyid gtso bor gyur pa dang / ma 'ongs pa'i slob ma deng
sang gi rjes bzung gi grangs la mi gtogs kyang / dkyil 'khor de'i rgyu tshogs su song ba'i yo byad kyi skyin po phun sum tshogs par sbyor nus pa'i slob ma dag gis smin byed
du ji ltar 'gro ba'i thabs mkhas ni/ sngon gyi rdo rje slob dpon lta ba dang snying rje chen po dang ldan pa dag la yod pas na/ ma 'ongs pa'i slob ma smin par byed dgos
pa dag dang / rang gi brgyud pa 'dzin pa'i rdo rje slob dpon phyis 'byon rnams la nye bar mkho ba'i don du blos bslang ba dang / ri mor bris pa'i dkyil 'khor dag bsgrub
par mdzad pa yin no/ /blo rgya chung rnams nam mkha'i khyon/ /'dom pa'i tshad kyis 'jal byed mod/ /chos kyi dbyings su ro gcig par/ /mkhyen kyang rnam shes snang mi 'dor/
/rgol ba bzhi pa ni/ 'di skad du/ slob dpon grangs nges med pa dang / /zhes pa de'i rgyas

bshad du/ gzhan dag rdo rje slob dpon gyi dbang bskur byed pa'i tshe grangs dang nges bzung med par sta gon dus kyi nyi shu rtsa lnga po thams cad la/ dus gcig car du dbang
bskur ba ni sa skya pa'i lugs ma yin te/ slob dpon rin po che'i 'grel pa lugs kyi dbang chu dang / man ngag lugs kyi dbang chu gnyis ka las/ nyer lnga po thams cad la slob
dpon gyi dbang gcig car du bskur ba bkag pa'i phyir te/ ji skad du/ slob dpon snying rje chen po yis/ /slob ma gdams pa snying rje can/ /sngags dang rgyud rnams 'dzin
pa po/ /gcig ni nan tan bskyed nas bzung / /zhes pa'i lung gi tshogs pa thams cad la dbang bskur bar mi bya ste zhes dang / slob ma'i gtso bor gyur pa gcig sngar bshad pa'i
dbang stegs la bzhag ste zhes dang / slob ma re re nas dbang stegs la bzhag ste zhes dang / dbang bskur nas bkra shis brjod zin pa'i 'og tu thams cad bkug nas de kho na
nyid bstan par bya'o/ /zhes gsungs pa'i phyir/ rje btsun gong mas gang bkag pa de nyid nan tan gyi bsgrub par ma byed cig ces 'byung ngo / /lan la gsum ste/ tshogs pa la
rdo rje slob dpon gyi dbang bskur ba nyes can yin na kun gyi sel dgos par bstan/ dgos pa'i dbang gi de ltar mdzad pas dgag bya mang po khegs par bstan/ slob ma slob dpon
gyi skal ba can la phyag len de nges par byed dgos pa nyid du bshad pa'o/ /dang po ni/ slob ma smin byed kyi cho gas rig pa'i dbang lnga bskur ma thag pa'i slob ma mtha'
dag la tsham tshom med par maNDal dang gsol ba 'debs su bcug nas

slob dpon gyi dbang bskur ba 'di dbang gi chu bo dang mi 'gal bar khas len pa ma yin mod/ khyed kyis 'gal bar go nas dbang chu'i dgongs pa bzhin byed par khas len na/ rjes
'dzin gyi tshe lus dang longs spyod gang yod mi 'bul na rjes 'dzin mi byed/ sta gon gyi tshe tshe 'di don du gnyer na slob ma sta gon mi byed/ sems ma bskyed pa dang ye shes
ma phebs pa dkyil 'khor du mi 'jug pa sogs khung thub kyi bshad tshod thams cad khyed cag gi phyag len du khel ba yod dam/ yod na mngon sum dang mi 'gal lam/ med na ma
bshad pa mtha' dag nan gyis byed dam/ gnyis pa ni/ slob dpon gyi dbang bskur tshul de 'dra cis kyang byed dgos zhes pa/ grub mtha' la byas pa med/ dam bca' med pa la lung
'gal gyi sun 'byin brjod pa mkhas pa'i lugs ma yin/ spyir btang la slob dpon gyi dbang don du mi gnyer ba dag bzhud cig ces bkye dgos par bshad kyang / nged kyi bla ma'i
dbang gral du slob dpon gyi dbang don du mi gnyer ba de 'dra ma byung / don du gnyer bzhin phud na dgag bya cir 'gyur/ dgos pa ni/ ma mtha'ang mtshan brjod kyi lung tsam
cig len pa la yang slob dpon gyi dbang 'di bskur dgos pa ma yin nam/ slob ma nyer lnga po thams cad kyi dbang 'di don du gnyer na/ 'ga' zhig la blo gros mi ldan pa sogs
kyis smad na/ de'i tshe slob dpon la mi chos bla ma dang / slob mas slob dpon la khong khro ba sogs dgag bya cir 'gyur/ rdo rje'i slob dpon 'phrin las chung ngu slob ma
nyung shas las med pa dag gi re re

nas dbang stegs la 'god par nus kyang / 'phrin las rlabs po che dag la dgos pa'i khyad par gzhan du ma 'byung ngo / /gsum pa ni/ bod 'dir bla med rdo rje theg pa'i snod rung
gi slob ma thun mong gi dbang drug pos smin par byas zin pa rnams ni chos can/ slob dpon gyi dbang gi snod du mi rung ba med de/ bla med rdo rje theg pa'i rgyud mtha' dag
nyan pa'i snod du rung ba'i phyir/ 'o na rgyud de dag nyan pa la slob dpon gyi dbang bskur mi dgos par thal lo zhe na/ mi dgos pa ma yin te bla med rigs drug gi rgyud
dngos su nyan pa dang lta ba la lha dang dkyil 'khor la sogs pa'i de kho na nyid shes pa sngon du 'gro dgos pa'i phyir/ des na 'phags yul lta bu rgyud sde bzhi'i gdul bya
so sor nges pa dang / bla med rkyang pa'i gdul bya la'ang dbang gong ma don du gnyer mi gnyer so sor nges pa de'i tshe/ dkyil 'khor du 'jug pa tsam byas nas 'gyes su 'jug
pa dang / slob ma'i dbang tsam bskur nas dang / bum pa'i dbang tsam ba bskur nas 'gyes mi 'gyes kyi dbye ba dag yod pa yin gyi/ rdo rje'i rigs can gcig tu gyur pa la ni
de ltar yod pa ma yin no/ /de'i tshe re re nas dbang bskur ba'i dgongs pa yang / dkyil 'khor chen po'i shar phyogs su dbang stegs kyi dkyil 'khor gcig las ma bsham pa'i
don dang / de kho na nyid 'chad pa'i tshe dbang stegs la 'jog mi dgos pa'i rgyu mtshan gyis thams cad bkug pa yin gyi/ dgos pa'i khyad par gzhan yod par mi sems so/ /'o na
rdo rje theg pa'i snod rung mtha' dag de'i slob dpon du 'os par nges sam zhe na/ rdo rje slob

dpon du dbang bskur ba la dgos pa ni gnyis te/ bskyed rim gyi dbang du byas pa'i rgyud mtha' dag la thos bsam bsgom gsum byed pa'i don du dang / de ltar byas pa'i 'og tu slob
ma la chos 'chad pa dang / bgegs gzhom pa dang / dbang gong ma la 'jug pa la sogs pa'i don can no/ /dgos pa dang po de 'grub pa la ni slob dpon gyi dbang dang dngos gzhi
bskur ba tsam gyis chog la/ gnyis pa de 'grub pa la ni chos 'chad pa'i rjes gnang la sogs pa phyi ma rnams thob dgos pa yin no/ /de ltar yin pa de'i phyir/ slob ma'i dbang
dang slob dpon gyi dbang mtshan mo gcig la bskur ba'i phyag len byas pa de'i tshe/ 'ga' zhig gi bsam pa la slob gnyer dang bsnyen bsgrub byed ma dgos par rdo rje slob
dpon du byung ngo snyam pa'i dogs pa de yang khegs pa yin no/ /rdzogs rim gyi chos 'chad pa'i rdo rje slob dpon du 'gro ba la ni dbang gong ma sngon du 'gro dgos shing
/ de yang dbang rnon la dbang bzhi cig car du bskur bas chog kyang / dbang gi chu bo las ni brtul 'bring gi dbang du mdzad do/ /srin bu pad pa'i 'gros zhib pos/ /lam du bgrod
pa mkhas mkhas po/ /nam mkha' lding gi 'gros chen gyis/ /mkha' la bgrod pa rtsing rtsing po/ rgol ba lnga pa ni/ 'di skad du/ dbang bskur yongs dag med pa dang / /zhes
pa de'i rgyas bshad du/ yang gzhan dag rdo rje brtul zhugs dang / rdo rje slob dpon gyi dbang rdzas la bskyed chog mi 'dod pa ni mi 'thad de/ rje btsun gyis mdzad pa'i
lam dus kyi dbang gi yi ge las/ thun mong gi dbang

drug rdo rje slob dpon gyi dbang dang bdun ka'i bdag dang dbang rdzas yongs su dag pa bzhis byin gyi rlabs dgos te/ de'ang rgyu dus dang mi 'dra ba ni dam tshig pa pho brang
lnga'i gtso bor 'pho/ rdo rje 'chang phyag gnyis par 'pho/ gzhan rnams rgyu dus dang 'dra'o zhes gsungs pa dang dngos su 'gal lo zhes 'chad/ lan la gnyis te/ dngos bstan
gyi rgol tshul rtsing par bstan/ zhe 'dod kyi dngos lan btab pa 'phros dang bcas pa'o/ /dang po ni/ brtul zhugs dang slob dpon gyi dbang rdzas la bskyed chog dgos pas khyab
na/ de dus kyi bum pa la bskyed chog ci'i phyir mi byed/ gong du byin gyis brlabs zin ma nyams pa'i 'phro nyid do zhe na/ rdo rje la'ang ci'i phyir mi mtshungs/ bum
pa chu dbang gi thun mong ma yin pa'i dbang rdzas so zhe na/ rdo rje'ang 'od dpag med kyi 'o/ /de dang 'di'i dbang rdzas tha dad do ce na/ 'di'i dbang rdzas logs pa zhig
'tshol lam/ sngar gyis byin brlabs zin pa de mi dmigs par byed/ brtul zhugs dang slob dpon gyi tshe'ang bdag dang dbang rdzas gnyis ka la dag pa bzhi tshang dgos na/ rdo
rje sems dpa' nyid mi dmigs par byas nas/ slar yang de nyid kyi bskyed chog rdzogs par byed dam/ brtul zhugs kyi tshe sbyang gzhi stong par sbyong ngo zhe na/ de'i sbyang
gzhi dang slob ma'i gzhi mthun gang la byed/ khyad par du slob dpon gyi tshe dbang rdzas rdo rje la 'dod mod/ bdag gi mtshan gzhi gang yin/ dbang stegs la 'jog kha ma de
yin nam/ bzhag zin pa de yin gang la 'dod kyang thog mar dmigs med du btang ba sngon du ma song ba'i

yongs su dag pa bzhi mi srid/ gtong na rdo rje sems dpa' med par byed dgos/ byin gyis rlabs tshul rgyu dus dang 'dra na/ dbang rdzas dag pa bzhis byin gyis brlabs zin pa'i
rjes su slob ma dbang bskur dgos pa ma yin nam/ ci'i phyir/ kho bo cag la klan ka 'tshol bar byed/ dbang rdzas dag pa bzhis bsgrub pa'i tshe/ rdo rje mi dmigs par byas nas
lha dam tshig pa nyid du bskyed pa sogs tshang bar byas pa zhu ba las/ rdo rjer gyur pa zhig slob ma la ster dgos pa min nam/ yin na rdo rje'i dbang bskur tshul du song
gi slob dpon gyi dbang bskur tshul du ma song / dril bu la yang de dang 'dra zhing / slob dpon gyi dbang gi skabs su phyag rgya yang dbang rdzas kyi gtso bor 'dod dgos pa
ma yin nam/ gnyis pa ni/ rje btsun gyi gzhan rnams rgyu dus dang 'dra'o zhes gsungs pa nyid kyi rgyu lam gnyis ka'i brtul zhugs dang / slob dpon gyi dbang rdzas la yongs
dag bzhi tshang bar mi dgos par nyid du grub pa yin te/ slob dpon rin po ches mdzad pa'i dbang gi chu bo gnyis ka las/ stong pa'i ngang las hU~M las rdo rjer bskyed ces/
/tshig rigs snyon mi nus par yod pa yin gyi/ lha dam tshig pa zhig tu bskyed pa'i tshig zur tsam yang mi snang ba'i phyir dang / de med par yongs su dag pa bzhi ji ltar
tshang / gal te rdo rje'i de kho na nyid rdzogs par bskyed nas slob ma la byin zhes pas dag pa bzhi thon no snyam na/ rdo rje'i de kho na nyid ci la zer yongs dag bzhi po
de de'i de kho nyid du 'chad pa po su zhig 'byung / nges don gyi rdo rje ni/ sangs

rgyas thams cad tshang ba'i rdo rje sems dpa' nyid do zhes/ sngar rdo rje'i dbang dus las blo bskyed bton nas brda sprod pa yin te/ ji skad du/ 'di de sangs rgyas thams cad
de/ /zhes sogs kyis go bar byed pa'i phyir ro/ /'on kyang 'dir ni mdor bstan pa tsam yin la/ rdor dril gnyis ka'i de kho na nyid gsal po ni/ slob dpon gyi dbang dus su ston
par mdzad pa de'o/ /'o na dbang bdun ka'i skabs su/ dbang rdzas dag pa bzhis byin gyis rlobs zhes pa'i gsung 'di snyon mi nus pas/ dbang phyi ma gnyis kyi tshe/ dbang
rdzas kyi dag pa bzhi gang la ngos 'dzin zhe na/ de'i tshe rdor dril las gzhan pa'i dbang rdzas ngos mi 'dzin la/ de yang lam dus su ni gnyis po de ltar byin gyis brlabs
ma thag pa de nyid ma nyams par rdo rje 'chang gi bdag nyid la so so'i de kho na nyid tshang bar ngo sprad nas byin pa'i mos pa las 'os med la/ rgyu dus su mtshan mo gcig
la dbang bdun ka bskur ba'i tshe ni/ bshad ma thag pa de nyid dang 'dra la/ brtul zhugs dang slob dpon gyi dbang gi bar du lo zlas chod pa srid pa de'i tshe na/ slob ma
dbang stegs la bzhag rjes su slob dpon gyi dbang gi yan lag tu rig pa'i dbang lnga rgyas par bskur ba sngon du btang nas/ dam tshig gsum ster dgos pa ni rtsod med du grub
pa de'i tshe/ dbang rdzas la dag pa bzhi lhun gyis grub pa'o/ /'o na dbang phyi ma gnyis kyi dbang rdzas la yongs dag bzhi mi dgos so snyam pa'i dogs pa 'di su zhig la
skye/ mi skye na/ rje btsun gyis dogs pa de sel bar mdzad pa ci zhe na/ slob dpon gyi dbang la

dogs pa de lta bu skye ba dang sel ba ni bshad ma thag pa de nyid yin la/ brtul zhugs kyi tshe/ rdo rje'i dbang ni gong du zin la/ 'dir rdo rje ster ba ni gzhan zhig go snyam
pa'i dogs pa sel ba la/ gong du slob ma la dbang bskur byas zin pa'i rdo rje slob ma'i lag na yod bzhin pa de slob dpon gyis blangs te ting nge 'dzin gyis byin gyis brlabs
nas/ slob ma'i sems gyis dri ma sel bar byed do/ /skabs 'dir khyed kyis ni/ rje btsun gyi lam dus kyi yi ges/ rtse mo'i dbang gi chu bo rnam pa gnyis legs par bkag ces
par song ngo / /dpyod ldan la la'i 'bel gtam gyis/ /'ga' zhig mun par byed mod kyang / /phye ma leb kyi gshog rtse yis/ /ri rab bsgul bar nus ma yin/ /rgol ba drug pa
ni/ lus dkyil 'byung khung med pa dang / /zhes pa de'i rgyas bshad du/ kha cig na re/ lus dkyil gyi pho brang lnga'i a~M la sogs pa'i yi ge rnams/ lha rin 'byung la sogs
pa'i sa bon du bzhag nas bskyed par byed pa mi 'thad de/ de lta na bcos ma'i dkyil 'khor du thal ba'i phyir dang / ha~M dang hU~M lta bu mgo thur bstan du mi rung ba'i phyir/
zhes bkag nas/ ngag 'don gyi tshe a~M rin chen 'byung ldan zhes sogs sbyar nas 'byung khungs kyi tshig mtha' dag med par byed do/ /'di mi 'thad de/ rje btsun rtse mos
lus dkyil lung dang sbyar ba'i le'u gnyis pa nas/ bhru~M la sogs pa ni pho brang lnga'i lha rnams kyi sa bon te zhes gsal bar gsungs pa dang / gzhung bshad mtha' dag gi
grangs bgrangs nas 'byung khungs kyi tshig yod

par bshad pa dang / khyad par du dpe mdzod ma dang / sga theng ma gnyis su/ rtsa nang gi khams las yab dang / phyi shun gyi rtsa las yum bskyed par bshad do zhes zer/ lan la
gnyis te/ nges don la go ba ma chags na/ phyogs gnyis ka nges med du bstan/ nges don gyi go ba zur tsam bstan pa'o/ /dang po ni/ las nyon gyi rnam smin du gyur pa'i rtsa
khams nyid sangs rgyas yab yum du 'chad pa'am/ rtsa khams nyid lha zhal phyag gi rnam pa can/ rdzas gzhan mang po bsgrub pa'i gzhir 'dod kyang rung ste/ phyogs gnyis kas
ngos ma zin pa'i phyir 'dam kha med do/ /ji ltar zhe na/ las nyon gyi rnam par smin pa ni/ rang bzhin rnam dag gi sangs rgyas dang / glo bur rnam dag gi sangs rgyas gnyis
po gang gi yang ngo bo nyid du dbang po che sus kyang bsgrub mi nus pa dang / bskyed rim dang rdzogs rim gyi lha gang yin yang 'dra ste/ bsgrub gzhi zhig las bsgrub dgos
na de'i mthar thug gi rtsa ba gzhi dus kyi ye shes nyid la thug dgos pa'i phyir/ gnyis pa ni/ lus rtsa dang / rtsa yi ge dang / khams bdud rtsi dang / snying po ye shes
rlung ste/ dkyil 'khor bzhi po la sangs rgyas kyi sku bzhi po rang bzhin lhun grub tu gnas pa dang / yon tan gnas gyur du byung ba gnyis gnyis su dbye dgos pa ni/ ji skad
du/ rang bzhin rgyu la bsam na lhun grub ste/ /mtha' yas yon tan tshogs rnams gnas gyur yin/ /zhes so/ /de'i phyir lus dbyibs kyi dkyil 'khor dang / de'i chos nyid sprul
sku rang bzhin lhun grub dang / de bzhin du rtsa yi ge dang / de'i chos nyid longs sku rang

bzhin lhun grub ste/ gzhan gnyis la yang de bzhin du sbyar bas chos can dkyil 'khor bzhi po grub tsam nas/ de'i chos nyid bzhi po dang / ngo bo tha dad dbyer yod pa ma yin
te/ bum pa rdzas tha dad par snang ba bzhi dang / de'i go sa na yod pa'i nam mkha' dbyer med pa bzhin dang / ji srid bum pa lta bu'i sgrib thogs ma gsal ba de srid du/ de'i
nang gi nam mkha' gzugs can gzhan gyi go skabs mi 'byed pa de bzhin du/ ji srid shes rab kyi dbang pos rnam smin gyi lus rtsa dang / de'i chos nyid sprul sku rang bzhin
lhun grub go sa tha mi dad du gnas pa la/ de ltar gnas pa rang nyid du bla mas brda sprad nas shes pa'i tshe ni lus dkyil ngo 'phrod pa zhes bya la/ de'i 'og tu shes rab
kyi dbang pos rnam smin gyi lus la sogs pa'i sgrib thogs bsal nas/ sprul sku rang bzhin lhun grub nyi ma lta bur yon tan gyi tshogs mngon du gyur pa de la ni gnas gyur
pa zhes bya'o/ /de lta yin pa de'i phyir/ rang bzhin rnam dag la bsam na 'byung khungs kyi tshig mi dgos la/ glo bur rnam dag la bsam na/ 'byung khungs kyi tshig yod par
byed do/ /de yang ngag tu brjod na/ rang bzhin rnam dag gi rin 'byung zhal phyag gi rnam pa can ma yin pa ni rtsa yig a~M gi rnam par gnas so/ /rin 'byung zhal phyag gi rnam
pa can ni a~M yig las byung ngo / /zhes khas len par bya zhing de bzhin du nga rgyal dang tshor ba'i phung po rnam par dag ces pa de la'ang rang bzhin rnam dag dang /
glo bur rnam dag gnyis las/ las dang po pas lus dkyil gsal 'debs pa'i tshe ni snga ma

dbang btsan la/ dbang gi rtogs pa brjod pa'i tshe ni phyi ma dbang btsan no/ /char med sprin tshogs dang mtshungs pa'i/ /brgal lan mang po des ci bya/ /nges don nyi ma gcig
shar bas/ /cal col mun pa'i tshogs las grol/ /rgol ba bdun pa ni/ rgyas gdab rigs mtshon med pa dang / /zhes dang / de'i rgyas bshad du yang kha cig rgyas gdab kyi skabs
su/ sambu Ti las/ rdo rje sems dpa' zhes byar bshad/ /bde ba dam pa ru ni brjod/ /ces pa 'khor lo drug tu 'dod pa rnams kyi lugs la spyi gtsug gi 'khor lo rdo rje sems dpa'
bsgom pa la 'bru mnan pas chog mod/ man ngag 'di pa'i lugs la rgyas 'debs kyi lha bstan pa min zhing / de dang mthun par slob dpon dgra las rnam rgyal gyis phyag rgya
bzhi'i rgyas 'debs las/ kun gyi dbang bskur gnas su ni/ /rdo rje sems dpa' zla ba'i mdog /ces bshad pas lus dkyil gyi lha la rdo rje sems dpa'i rgyas 'debs rgyud dang rgya
gar ba'i dgongs pa yin par gsal lo/ /zhes zer zhing / ngag 'don gyi skabs su lus dkyil gyi lha thams cad la rdo rje sems dpa'i dbu brgyan zhes zer ro/ /de la sambu Ti'i
lung de'i rigs bdag gi rgyas gdab ston par gang las bshad/ gnad kyi gsal byed las ni/ gsang ba la ni sa'i khams zhes pa nas brtsams te/ chos kyi skur ni rab tu grags/ /zhes
pa'i bar gyis rang byung gi ye shes kyi mtshan nyid ston pa las/ de la rgyas par bstan pa dang / bsdus te bstan pa dang / shin tu bsdus te bstan pa'o/ /dang po la gsum/
rten zhu ba 'byung ba lngar

bstan pa/ brten pa bde ba ye shes lngar bstan pa/ de nyid rigs lngar bstan pa/ zhes gsungs pa'i rigs lngar bstan pa'i skabs su/ shin tu rnam dag ye shes che/ /rdo rje sems
dpa' zhes byar bshad/ /ces pa'i tshig rkang gnyis sdebs te mi bskyod pa dang rdo rje sems dpa' gnyis ka phyogs gcig tu thams cad bdag nyid du ston pa'i gzhung yin pas/ de
ni rgyas par bstan pa'i skabs yin la/ bde ba dam pa ru ni brjod/ /ces pa ni/ bsdus te bstan pa la rten thig le bsdus te bstan pa dang / brten pa bde stong bsdus te bstan
pa gnyis kyi/ brten pa bde stong bsdus te bstan pa yin par gsungs pas/ gzhung mtshams kyang tha dad cing / rigs bdag gi rgyas gdab ston par dogs pa'i gnas tsam yang med
la/ rang blos sbyar bas rje btsun gong ma'i lugs su 'gyur ram/ slob dpon dgra las rnam par rgyal ba'i gzhung yang pho brang drug pa ston pa'i gzhung yin gyi/ rigs bdag gis
rgyas gdab ston pa'i gzhung ma yin te/ gzhung gi skabs la dpyad pas shes pa yin no/ /de ltar na sgrub byed rnam par dag pa med bzhin du rje btsun gyi gsung rnams dor nas
gzhan du smra ba 'di la dgos pa ci zhig yod/ 'o na rje btsun gong ma'i gsung las ji ltar bshad ce na/ sras don ma las/ dbang rtags ni lha thams cad la blangs na gtso bo
lnga la sku rdo rje rnam snang la sogs pa'i rigs lnga/ 'khor rnams la rang rang gi gtso bo'am/ yang na thams cad kyi dbu la gnas lngar rdo rje rtse lnga pa re re bsam mo/
/zhes dang / 'phags pa rin po

ches/ gtso bo lnga la rdo rje sems dpa'/ pho brang gi 'khor rnams la rang rang gi gtso bo/ skye mched kyi lha rnams la rang rang gi kha dog dang mthun pa'i rigs bdag khro bo
bcu la srung 'khor gyi skabs nas 'byung ba bzhin/ rigs kyi bdag pos dbur brgyan par bsam mo/ /zhes gsungs pa yin no/ /'o na bshad pa gnyis pa ma mthun pas 'phags pas gsungs
pa de mi 'thad do zhe na/ mi mthun par snang ba ni brgyud pa'i man ngag med par/ yi ge la thug 'phrad du byas pa'i smra ba ste/ 'dir rdo rje sems dpa' ni rigs lnga po
rang rang gi rgyu rdo rje 'dzin pa yin pas/ rang rigs kyis rgyas gdab pa yang yin la/ rdo rje sems dpas rgyas gdab pa yang yin pas don cig yin no/ /zhes 'byung ngo / /'di'i
lan ni/ don tshan bdun gyi sgo nas mgo smos pa tsam gyis go bar bya ste/ 'di ltar/ kha sbyor rtsa 'grel du rgyas gdab kyi dngos bstan med kyang / man ngag lugs la rgyas
gdab tu sbyor dgos pa/ de'i rgyab rten du man ngag snye ma dang / phyag rgya bzhi pa'i lung sbyar ba/ rgol bas phyag rgya bzhi pa'i lung ma mthong bzhin du pho brang
drug gi khungs su bshad pas pho tshod kyi rang bzor bstan pa/ lha thams cad rdo rje sems dpas dbu brgyan pa dang / sras don ma las bshad pa'i khyad par dbu rgyan rang bcas
dang dbang dngos su blangs pa'i khyad par du bstan pa/ rgol bas/ 'phags pa'i lung phyogs snga la gnod byed du drangs pa na sras don ma'i rang lugs bkag par bstan/ de dang
de mi 'gal ba'i skyon spong byas pa na phyogs snga ma la gnod byed du 'phangs pa

thams cad rgol ba rang la log pas lung rigs kyi go ba ma chags par bstan/ grub mtha'i rting ma tshugs par lung 'dren mang pas gong ma lnga 'gal ba can du khas len dgos pa rnams
byung ba yin no/ /rang gzhung rtsa ba 'jig 'dod pa'i/ /lung rigs byings chen khams po che/ /'dir byung mthong thos skad med par/ /rang gzhung 'dzin la gya gyu can/ /khyod
min gzhan yang mang 'dir mthong / /bsam sbyor dgos pa gzhan med dam/ /rgol ba brgyad pa ni/ bza' ba'i dam tshig med pa rnams/ /zhes smras nas/ de'i rgyas bshad du/
gzhan dag na re/ dbang bskur rab gnas kyi dus su sdom brtson rab byung rnams kyis tshogs 'khor mi byed de/ sa skya paNDi tas bkag pa'i phyir ro/ /zhes pa phyogs sngar bkod
nas sun 'byin pa na/ chos rje rang gi lung dang 'gal ba dang / rje btsun chen po'i lung dang 'gal ba brjod pa'i tshe/ chos kyi rjes rab byung la dpa' bo'i ston mo mi dgos
par bstan zhing / dpa' bo'i ston mo de tshogs 'khor gyi dbye bar/ mngon rtogs ljon shing du gsungs shing / chos rje rang gis kyang gsungs/ phyogs snga mas ni/ dus khyad
par can gyi dpa' bo'i ston mo yang mi byed pas bza' ba'i dam tshig las nyams/ chos rjes bshad pa 'di/ klu sgrub nas jo bo rje dang / kha che paN chen sogs kyi lugs yin
par bshad pas/ sa skya pa'i rang lugs ma yin zer ba dang / dus khyad par can gyi tshe rab byung gi tshogs 'khor ma byas na rtsa ltung bcu gsum par 'gro ba de 'khrul spong
gi dgongs pa yin zer ba

dang / dus khyad par can gyi bza' ba'i dam tshig dang / dus rgyun du bsten pa'i dam tshig gi khyad par ma phyed pas rgol bar byed do/ /lan la gnyis te/ rgol ba'i tshig gi dngos
bstan la nang 'gal mang bas yid brtan mi rung bar bstan/ dgos pa khyad par can dang tshogs kyi 'khor lo bskor ba'i nus pa yod med kyi sgo nas dngos lan gdab pa'o/ /dang
po ni/ 'dir rgol ba'i tshig la/ chos rjes gsungs pa'i dpa' bo'i ston mo de/ tshogs kyi 'khor lo go chod por/ rje btsun chen pos bzhed pa dang mi bzhed par gnyis gcig
car du byung / sa paN gyi bzhed pas 'khrul spong gi lugs de bkag pa'am/ yang na 'khrul spong gi rtsa ltung bcu gsum pa'i ngo bo nyid rnam par gzhag pa des/ chos rjes dpa'
bo'i ston mo bkag zer ba gnyis ka cig car du smras byung / phyogs snga ma dpa' bo'i ston mo la tshad ma byed na rje btsun chen po dang 'gal zer ba dang / rje btsun chen
pos kyang dpa' bo'i ston mo tshogs 'khor du bzhed zer ba gnyis ka smras byung / rje btsun chen pos dpa' bo'i ston mo de tshogs 'khor du mi bzhed na/ dpa' bo'i ston mo de
bza' ba'i dam tshig ma yin par thal/ dus khyad par can gyi dang / dus rgyun du ba gang yang ma yin pa'i phyir/ zhes brjod pa mtha' dag rgol ba rang la 'khor byung pas/ lung
rigs kyi gnad mi shes pa ltag chod mang po smra ba la 'grus par ma byed cig gnyis pa ni/ phyogs snga mas dbang dus dang rab gnas sbyin sreg gi tshe dpa' ba'i ston mo mi
mdzad pa'i rgyus su la yod nas khyed la bshad pa yin/ phyogs

snga ma'i rdo rje 'dzin pas kha zas kyi rnal 'byor dang bdud rtsi myang ba 'od dpag med kyi yan lag sogs yod par khas mi len pa ci/ dus rgyun du ba'i dam tshig gi dus khyad
par can la bza' ba'i dam tshig med pa'i dgag bya mi khegs na/ dus khyad par can de dus rgyun du ba'i cha shas su mi gtogs pa yin nam/ spyir yang sdom brtson rdo rje 'dzin
pa sa ma thob pa dang / ma mtha'ang sa'i dngos rgyu la nye bar sbyor ba'i rgyu tshogs ma tshang ba de 'dra de dag lta ci smos/ sbyangs rtogs sbar gsum gyi nus pa ma thob
na khyim pa rdo rje 'dzin pa dag gis kyang tshogs kyi 'khor lo yongs su rdzogs pa la longs spyod pa na/ zag pa med pa'i bde ba dang dga' bas rnal 'byor pa'i lus sems tshim
par byas pa yin nam/ zag pa dang bcas pa'i dga' bdes de ltar byas pa yin zhes rnam par brtags pa na/ chags pa'i rnam par rtog pa dang bcas pa'i dga' ba dang bde ba ni
tha mal gyi lam mo/ /gzung 'dzin du zhen pa'i rnam par rtog pa dang bral ba'i dga' ba dang bde ba ni rdo rje 'dzin pa'i lam mo/ /don 'di la sbyangs pa zhes pa ni tha mal
gyi sha chang la sogs par zhen pa lta ci smos/ rnal 'byor pa rang nyid lhar gsal ba'i ye shes kyi ngo na tha mal du snang ba tsam yang mi dmigs pa'o/ /de lta na yang ji
srid sangs ma rgyas pa de srid du rnal 'byor pa rang gi rnam shes la yang / tha mal pa dang mthun par snang ba ni bzlog mi nus pas na gzhi mi spong ba zhes dang / sgyu ma
lta bur snang ba zhes bya ba de yin no/ /rtogs pa zhes bya ba ni tshogs kyi yo byad lta zhog bdag dang snang ba

thams cad chos dbyings bde ba chen po nyid du ro gcig pa'o/ /de'i rgyu mtshan gyis de dus kyi rnam par rol pa thams cad chos kyi dbyings dang mnyam par spro nus pa ni snang
ba zhes bya ba de yin no/ /'dir sdom brtson rdo rje 'dzin pa bsnyen par rdzogs pa bstan pa'i bdag por gyur pa ni/ sa chen po la gnas pa yin kyang / shin tu spros med kyi
spyod pa spyad pa nyid kyis tshogs kyi 'khor lo'i rnam rol sogs spros bcas kyi spyod pa ma mdzad pa'i nyes pas cung zad kyang ma gos par phyag rgya chen po mchog gi dngos
grub la thag thogs med pa nyid du sbyor nus pa yin te/ 'phags mchog klu sgrub dang / slob dpon chen po zhi ba lha bzhin no// //smras pa/ rnam dpyod ldan pa'i 'bel gtam
gyi/ mkhas 'ga' mgu bar byed pa dang / /mi shes pa dag ma bslab pa'i/ /'gyod pas rang la 'khu bar byed/ /'dir byung rgol ba'i lan btab pa/ /'di las gzhan zhig phyogs snga
ma'i/ /rjes 'jug khengs pa ldan 'ga' la/ /yod na rigs par mi smra ci/ /med na rgol ba 'di bden zhes/ /gsong por smros la thal mo sbyor/ /tshig ngan gya gyu'i phreng ba yis/
/bstan 'dzin skyes bu sun mi dbyung / /'di sbyar 'di ni ris med kyi/ /bstan pa'i bdag po khyab bdag mgon/ /nyid kyi zhabs rdul rnyog bral ba/ /gang gi spyi bor blang
de la/ /kun bzang chos kyi nyi ma yis/ /gsol ba btab nas 'di grub pa/ /de yi dge bas dpyod ldan kun/ /'bel ba'i gtam gyis yi rang shog /ces pa de rnams kyis ngor lugs kyi
bstan 'dzin mkhas mchog gzhan gyi gsung rab las byung tshul bshad zin

nas// ! //gnyis pa rje btsun mkhas pa'i gtsug rgyan dkon mchog lhun 'grub kyi gsung rab las 'byung tshul bshad pa la gnyis te/ brgal lan tshangs pa'i rigs sngags nyid bshad
pa dang / de'i don bsdus bshad pa'o/ /de'i dang po ni bshes gnyen chen po mus srad pas brgal zhing brtags pa'i lan rnam par nges pa tshangs pa'i rigs sngags zhes bya ba
las 'di ltar 'byung ste/ na mo badzra dha ra ya/ stobs ldan mda' lnga'i 'jug pas ma sgrin par/ /dregs ldan lha brgya'i gtsug tu ngal bso mdzad/ /byams ldan bdud rtsi'i bde
ba la dges pa'i/ /dpal ldan sa skya'i bla chen phyag gi gnas/ /gangs can ljongs 'dir kun mkhyen gnyis pa ru/ /rab grags rgyal bas lung bstan 'khor lo'i mgon/ /mkhas kun
dga' ba'i mdzad pa bzang po yis/ /ston pa'i rgyal sa 'dzin khyod bsngags par 'os/ /gang gi 'phrin las snyog bral 'o ma'i mtsho/ /dpyod ldan mang po'i bsten byar rnam brtags
pa/ /phyogs 'dzin mun pa'i khung bur nyal byed pa'i/ /blo chung brang 'gro'i tshogs kyi spangs so lo/ /rmad byung brgyud pa'i bzhed gzhung dbang gi rgyal/ /sgros ngan
dbugs kyi dug can gyis 'khrud na/ /'phrin las 'od zer 'phro bar mi nus pas/ /lung rigs sngags 'dis gzhan zer ring du bya/ /chags sdang dug mtsho bsrub pa las byung ba'i/
/tshig rtsub nag po brtsegs pa'i kha dog tsam/ /blo ngan mgrin pa'i rgyan du re ba dag /khong khro'i mig me 'bar bar ma byed cig /de yang bdag cag rnams kyi 'dren pa dam
pa 'gro ba lha dang

bcas pa thams cad kyi gtsug gi nor bu rgyal ba'i bstan pa la rgyal ba gnyis pa ltar lung bstan gyi bdud rtsi brnyes pa/ rtsod pa'i dus kyi thams cad mkhyen pa'i dbang po des/
thub pa'i bstan pa spyi dang / bye brag gi brgyud pa'i srol rmad du byung ba rnams ma 'dres la yongs su rdzogs pa'i sgo nas mtha' yas pa'i 'gro ba rnams skal ba bzang
por mdzad pas gangs can gyi ljongs 'dir 'phrin las kyi 'od zer nyi ma ltar ches lhag par gyur pa la kun nas phrog par byed cing / dad pa tsam gyi rje btsun sa skya pa yab
sras kyi rjes su 'brangs kyang / blo gros shin tu gzhon nu mar gyur pas gsung rab kyi tshogs mang du ma thos shing / lung dang rigs pa'i rgya mtsho ma mthong bas rang snang
tsam gyis tshim pa'i skye bo chu skyar gyi brtul zhugs can 'ga' zhig 'di skad du/ sems bskyed brgyud pa med pa dang / /rjes bzung grangs nges med pa dang / /sta gon 'brel
pa med pa dang / /slob dpon grangs nges med pa dang / /dbang bskur yongs dag med pa dang / /lus dkyil 'byung khungs med pa dang / /rgyas gdab rigs tshon med pa dang
/ /bza' ba'i dam tshig med pa dang / /chos ltar bcos nas chos min byed/ /smin par 'dod kyang 'dis mi smin/ /grol bar 'dod kyang grol mi nus/ /nor pa'i chos rnams dgag par
bya/ /zhes rang gi 'grel pa dang bcas nas rgol bar byed do/ /de la rgol ba dang po ni/ spyir dbu ma lugs kyi sems bskyed 'di lam 'bras brgyud pa la med/ khyad par du rje
btsun chen pos mdzad pa'i sems bskyed kyi yi ge ngor chen pas sgo rum nas brnyed

zer ba de'i steng nas sems bskyed byed pa ni/ brgyud pa chad pa ni tshig de rang nyid kyis shes shing / yi ge de'i steng nas sus kyang byas pa med do zhes lam 'bras pa phyi
ma rnams kyis brgyud pa grangs 'dren par byed do zhes smra'o/ /lan la gsum/ dngos bstan gyi rgol tshul la skyon chags pa/ zhe 'dod kyi lan dpe dang bcas te bshad pa/ rgol
pa po rang nyid nyes pa can du bstan pa'o/ /dang po ni/ sems bskyed kyi yi ge de nyid sngar med pa phyis gsar du brnyed pa dang / yi ge de'i steng nas sngon byon pa'i chen
po sus kyang sems bskyed kyi cho ga byas pa med do zhes pa de 'dra ba'i tshig dang don gyi cha zur tsam yang kho bo cag gi rje thams cad mkhyen pa'i gsung rab kyi tshogs
gang na yang mi bzhugs shing / khung thub kyi gsung bgros dag na yang de 'dra ba med pas/ rgol ba'i tshig de rnams ni rang gi zhe 'dod kyi dbang gis nan gyis smras pa'i
ltag chod kho na yin pas/ chos kyi rjes su 'brangs pa'i dpyod ldan su zhig phyogs 'dzin gyi gtam de la yid ches par 'gyur te mi 'gyur ro/ /gnyis pa ni/ sems bskyed kyi
yi ge de gsar du rnyed pa dang de la lung gi rgyun med pa yin du chug kyang / des sems bskyed kyi sdom pa'i rgyun med par dbang gi 'byor pa sus kyang bsgrub par nus pa ma
yin te/ spyir rgyud sde nas bshad pa'i dbang gi sngon du 'gro ba'i sems bskyed cig mi 'dod na ni shin tu skal ba dman la/ 'dod na sangs rgyas nas rje rtse mo yan chad la
yi ge de gtan med kyang / de'i brjod bya dang mthun pa'i sems bskyed kyi sdom pa'i

rgyud yod pa dang / rje btsun nas kho bo cag gi rje thams cad mkhyen pa'i bar la'ang bde kyai gnyis kyi dbang gi sngon du yi ge de dang mthun pa'i sems bskyed kyi sdom pa 'bog
pa'i phyag len ma nor ba yod pas/ phyag len de dang mthun pa'i yi ge gang zag su zhig gis byas kyang de'i steng nas cho ga byar rung ba yin te/ dper na rje rtse mo'i
dbang chu'i lung ma thob kyang man ngag lugs kyi dbang phyin ci ma log pa thob pa'i rdo rje slob dpon zhig gi dbang chog de'i steng nas dbang bskur byas pas chog pa dang
/ karma sha tam lta bu'i steng nas sdom pa thob la ma nyams pa'i mkhan po zhig gi las chog go chod pa gang yang rung ba zhig gis steng nas sdom pa phog pas chog pa bzhin
te/ snyan brgyud yi ger bris pa thams cad la 'dis mtshon no/ /des na jo bo ga ya dha ra la sogs pa'i lam 'bras pa rnams dang / grub chen nA ro pa la sogs pa'i bde mchog pa'i
bla ma rnams las rim par babs pa'i brgyud pa rnam par dag pa gnyis dang ldan pa'i sems bskyed kyi cho ga la brgyud pa med do zhes bskur pa 'debs par byed pa'i kha'i bu
ga ni nges par 'dod pa'i dbang phyug gi phye ba'o/ /rje btsun chen pos mdzad pa'i yi ge de ni rgyud sde nas bshad pa'i thun mong ma yin pa'i skyabs 'gro sems bskyed 'bog
byed kyi cho ga yin pas/ mdo nam mkha'i snying po la sogs pa'i rjes su 'brangs ba'i klu sgrub nas brgyud pa'i dbu ma lugs kyi sems bskyed de lam 'bras brgyud pa la yod
pa'am/ med pa gang ltar yang phyogs 'di la phan gnod gang yang med pas rgol ba 'di ni phyogs snga ma'i 'dod pa ma nges bzhin

du dgag bsgrub la zhugs par mngon no/ /gsum pa ni/ de ltar brtags pa de'i tshe rgol ba rang nyid brgyud pa dang bcas pa la sbyor dngos rjes gsum tshang ba'i cho ga las thob
pa'i theg chen sems bskyed med pa nyid du khas blangs pa yin te/ dbu ma lugs kyi sems bskyed ni lam 'bras par med pa khas blangs/ rgyud sde nas bshad pa'i thun mong ma yin
pa'i sems bskyed la ni lag len gyi srol yod pa khyed kyi dgag bya'i gtso bo yin/ sems tsam lugs kyi sems bskyed ni jo bo nas brgyud pa'i bka' gdams pa'i lugs yin gyi/
lam 'bras pa gong ma rnams la med/ de dag tu ma lus pa'i theg chen sems bskyed rang 'bogs byed kyi cho ga sbyor dngos rjes gsum tshang ba tshad mas dmigs pa'i phyir dang
/ yod kyang de la'ang brgyud pa yod pa dka' ba'i phyir ro/ /med mod/ de las ci 'gyur zhe na/ shin tu mi rigs te/ rigs dang dam tshig ma thob snying rje med/ /de bzhin byang
chub sems kyang ma bskyed cing / /sangs rgyas ma dad lha gzhan bsten pa la/ /nga yi gsang sngags bstan na phung bar 'gyur/ /zhes dang / phyag rdor dbang bskur ba las/
'jam dpal gang dag byang chub kyi sems bsgom pa la zhugs pa dang / gang gi tshe de dag gi byang chub kyi sems bsgrub par gyur pa de'i tshe/ 'jam dpal byang chub sems dpa'i
gsang sngags kyi sgo spyod pa'i byang chub sems dpa' de dag ye shes chen por dbang bskur ba'i gzungs sngags kyi dkyil 'khor 'dir gzhug par bya yi/ gang dag gi byang chub
kyi sems rdzogs par ma gyur

pa de dag ni mi gzhug go /de dag la ni phyag rgya dang sngags bstan par mi bya'o/ /'jam dpal byang chub sems dpa' mtshams med pa lnga byas pa ni sla'i/ dam tshig mi shes pa
dang / lus yongs su ma sbyangs pa dang / byang chub kyi sems bsgom pa ma grub pa la ston pa ni de ltar min te/ 'jam dpal sems can de dag gi mdun du ni nam yang tshig tsam
yang brjod par mi bya'o/ /zhes sogs rgya cher bshad pa dang 'gal ba dang / slob dpon rin po che'i dbang chu las/ gang zag rim gyis pa dang cig car ba'i rigs can gnyis ka
la'ang sems bskyed la rjes su bzung bar bya'o/ /zhes pa kho na 'byung ba dang / ljon shing las/ de ltar cig car du 'jug pa zhes bya ba yin mod kyang / bla ma gong ma rnams
kyi phyag len gyi brgyud pa thun mong ma yin pa'i skyabs su 'gro ba dang / sems bskyed pa tsam sngon du mdzad pas shes gsungs nas 'di nyid kyi cho ga ji ltar bya ba'i
tshul dang / cho ga dang rjes su 'brel ba'i bslab par bya'i don rgyas par bshad pa dang dngos su 'gal bas so// //smras pa/ phyogs zhen dri la chags pa yis/ /gnas don pad
tshal ma brnyed pa'i/ /'khos med sbrang bu'i gshog rgyang gis/ /nyi zla sgrib par byed do lo/ /rgol ba gnyis pa ni/ rjes bzung grangs nges med pa dang / /zhes pa'i rgyas
bshad du/ slob ma brgya phrag mang po la grangs nges med par rjes 'dzin gyi cho ga byed pa ni/ gsang ba spyi rgyud las/ mkhas pas slob ma gcig gam gsum/ /zhes sogs kyi lung
dang 'gal/ dbang gi chu bo las/ dkyil 'khor gcig tu slob

ma nyi shu rtsa lnga las lhag pa gzung bar mi bya/ zhes sogs gong ma'i gzhung dang 'gal/ rjes bzung grangs nges med na sta gon dang 'gal la/ yod pa'i khas len dang 'gal te/
sta gon gyi grangs nges rjes bzung gi grangs la ltos/ dbang dus kyi grangs nges sta gon gyi grangs la ltos par spyi rgyud las gsungs pa'i phyir ro/ /zhes smra'o/ /lan la
gnyis/ rjes 'dzin gyi rnam gzhag spyir bstan/ /skabs don gyi dngos lan 'phros dang bcas pa'o/ /dang po la gsum ste/ spyi rgyud nas gsungs pa'i rjes 'dzin bshad/ lam 'bras
pa lugs kyi rjes 'dzin bshad/ gnyis ka ltar yang rgol ba la 'gal ba'o/ /dang po ni/ spyi rgyud las/ sa'i cho ga bstan pa'i rjes su/ las kun byed pa'i gsang sngags kyis/
/de las slob ma yongs su bzung / /bu mo gzhon nus bkal ba'i skud/ /blangs nas bzhi bcu rtsa dgur bzlas/ /slob ma rnams ni blos bsam nas/ /mnyam par bzhag pas mdud pa bor/
/de ltar slob ma yongs bzung nas/ /las la bgegs ni med par 'gyur/ /zhes pas slob ma rjes bzung dngos bstan/ sang ni dkyil 'khor bri ba yi/ /zhes sogs kyi sta gon gyi sbyor
ba dang / lha sta gon sogs bstan/ de nas slob ma legs brtags te/ /zhes sogs kyis bla ma'i mtshan nyid dang / kun slong gi bsam pa bstan/ /mkhas pas slob ma gcig gam gsum/
/zhes pa nas/ sta gon gnas par brtsams par bya/ /zhes pa'i bar gyis slob ma'i grangs dang / lus kyi spyod lam bstan/ dang po gsum la skyabs

su btang / /zhes sogs kyis slob ma sta gon gyi cho ga dngos bstan pa yin no/ /gnyis pa ni/ dbang chu las/ dbang bskur don du gnyer ba'i slob ma la sngar gsang sngags la zhugs
pa dang / theg chen gyi sgor zhugs pa dang / nyan thos la sogs pa'i lam la zhugs pa dang / sangs rgyas kyi bstan pa la ma zhugs pa dang bzhi las/ dang po la gnyis de ma
thag rjes bzung byar rung ba dang / gsum pa dang bzhi pa'i nang tshan gzhan don du rdzogs byang 'dod pa dang / nges legs tsam 'dod pa rnams la dpon slob 'brel brtags la
sems bskyed de rjes su bzung bar bshad cing / gang zag tha ma sngon mtho tsam don du gnyer ba yin na/ de ma thag rjes bzung mi bya bar thun mong ba'i lam gyi blo rim gyis
sbyangs te sems bskyed la/ bzod rjes bzung gi ming can gyi slob mas gsol ba btab pa dang / slob dpon gyi ting nge 'dzin gyis bsrung ba dang / bsnyen pa'i stab tu gzhug
pa rnams bya bar bshad do/ /gsum pa ni/ rgol ba khyed kyi rjes bzung gi lag len de bshad ma thag pa gnyis po de gang gi lugs yin/ dang po ltar na rgyud de las slob ma la
sngags dang ting nge 'dzin dang srung skud btags te srung ba la sogs pa bshad pa las/ khyod kyi lag len la ji ltar bshad pa de dag tshang bar byed pa'i srol med pa dang /
skabs der grangs nges par dgos pa'i dmigs bsal yang med pas mi 'thad la phyi ma ltar na slob ma'i rigs brtags pa'i sgo nas sngar thun mong ba'i lam gyi rgyud ma sbyangs
shing / sbyangs dgos pa'i gang zag tha ma rnams rim can pa'i

lam gyi rgyud sbyangs ba sogs byas nas/ bzod dbang gi smin par bya dgos par bshad pa las/ khrid tshul gyi rim pa de khyed la med pas phyogs gang du'ang rung ba ma yin no/ /gnyis
pa la gnyis te/ phyogs snga ma'i 'dod pa skyon med du bstan/ rgol ba'i grub mtha' rtsa ba nas mi rung bar bstan pa'o/ /dang po ni/ 'o na phyogs snga ma rang gi rjes
'dzin lugs snga phyi gang gi rjes su 'brangs/ dang po ltar na nyes pa de dag phyogs snga la yang mtshungs la/ phyi ma ltar na grangs nges med pa'i nyes pa de so na gnas
so snyam na/ kho bo cag rjes 'dzin gyi rnam gzhag rje btsun gong mas bshad pa de ltar 'dod la/ de'i khungs ni sambu Ti las/ slob ma'i pus mo'i lha nga ni/ zhes sogs kyis
bstan par ljon shing las bshad pas spyi rgyud kyi dngos bstan dang cung zad ma mthun yang nyes pa chen por mi sems te/ rgyud tha dad kyi dgongs pa yin pas/ de lta na'ang
dbang chu'i dngos bstan dang 'gal lo snyam pa'i tsher ma khong du sbed dgos pa ma yin te/ der grangs nges su bshad pa de spyi khyab tu sbyar mi dgos pas nyes pa ste shin
tu spangs sla ba'i phyir ro/ /ji ltar na lung dang rigs pa gnyis kyi sgo nas so/ /lung ni rnam snang mngon byang las/ gcig gnyis bzhi las lhag kyang rung / /dpyad mi dgos
par bzung bar bya/ /zhes dang / slob dpon snying rje chen po dang ldan pa sems can gyi khams ma lus pa bsgral ba'i dbang du byas te/ des byang chub kyi sems kyi rgyur 'gyur
bar byas pa'i phyir/ slob ma tshad med pa bzung bar bya'o/ /zhes

gsungs pa dang mthun pa'o/ /de slob ma dbang bskur la grangs nges mi dgos pa'i dmigs bsal lo snyam na/ gcig shos kyang slob ma dbang bskur la grangs nges dgos pa'i dmigs bsal
lo/ /ma yin te/ slob dpon rin po ches dbang chur rjes 'dzin gyi skabs su drangs pas so zhe na/ drangs ma thag pa'i lung phyi ma de yang 'phags pa rin po che'i brtag gnyis
kyi TIkka snying po gsal bar rjes 'dzin gyi skabs su drangs pa kun tu mtshungs so/ /yang grangs nges yod pa'i khas len dang 'gal zer ba de ci/ dbang la grangs nges yod
na rjes bzung la grangs nges par yod dgos par su zhig gis khas blangs/ sems rnal du 'dug la smros shig gzhan yang spyi rgyud las/ slob ma yongs su bzung ba gang / /sta
gon gnas tshe med na ni/ /de yi gzugs brnyan bris nas ni/ /ji skad bshad pa thams cad bya/ /zhes dang / slob ma yongs su bzung ba gang / /der ni 'ong bar ma gyur na/ /gzhan
dag de yi skyin par gzhug /ces gsungs pa'i don ji ltar 'chad na gzugs brnyan nam skyin po gang yang rung ba de la rjes bzung byed dam mi byed/ byed na de la dbang yang
logs su bya dgos par 'gyur te/ dbang gi grangs nges sta gon dang / sta gon gyi grangs nges rjes bzung la ltos par khyod 'dod pa gang zhig rjes bzung gi tshe gzugs brnyan
nam bskyil po de las med pa'i phyir/ gal te snga ma rnams kyi grangs kha tshang ba'i phyir bsnan pa yin no zhe na/ de yin mod kho bo cag la rung yang khyod la 'gal te/ rjes
bzung gi grangs nges dang sta gon gyi grangs ma

mthun pa'i skyon de sel ba la da dung 'bad rtsol bya dgos par snang ba'i phyir ro/ /de la rjes bzung mi byed na/ sta gon gyi grangs nges rjes bzung la ltos par 'gal te/ rjes
bzung la med pa'i slob ma zhig sta gon la 'dug pas so/ /kho bo cag ni spyi rgyud kyi tshigs bcad dang po'i don slob ma 'ga' zhig tshe'i dus byas nas med pa lta bu la de'i
gzugs brnyan byas nas rnam shes bkug ste sta gon sogs bya ba dang / tshigs bcad phyi mas slob ma kha cig rkyen dgos kyi dbang gis ma sleb pa lta bu la dbang bskur ba snod
du rung ba'i slob ma gzhan skyin por bcug ste sta gon dang dbang bskur sogs byas chog pa'i don du 'chad pas/ slob ma rjes 'dzin gyi cho ga ma byas kyang dbang bskur byar
rung ba'i dmigs bsal gyi lung du 'chad do/ /spyir yang gzugs brnyan de la rjes 'dzin nges par bya dgos par 'dod na ni shin tu mi 'thad de/ rje btsun gyi gzhan phan bdud
rtsi las/ dbang bskur te sdig pa sbyangs pa'i tshul rgyas 'bring bsdus gsum bshad pa'i gsum ka la'ang / gshin po de la slob ma rjes 'dzin bya dgos par ma bshad pas so/
/rigs pa ni rdo rje slob dpon gyi dbang rnams slob ma re re nas byed pa de'i tshe na'ang maNDal 'bul ba dang gsol ba gdab pa sogs slob ma ji tsam yod pa de thams cad cig
car byar rung bar bshad pa'i rigs pas/ dbang bskur la grangs nges yod kyang rjes 'dzin gyi tshad de ma byas pa la nyes pa med pa legs par shes pa yin te/ rjes bzung gi don
slob mas gsol ba 'debs pa dang / bla mas dbang bskur bar khas

len pa la gtso bor 'dod dgos par sambu Ti'i lung des shes pas so/ /gzhan du na/ khyed rang la slob ma re re nas rjes bzung dang sta gon bya dgos par 'gyur te/ dbang gi gtso
bo rdo rje slob dpon gyi dbang slob ma re re nas bskur dgos pa'ang gang zhig dbang bskur gyi slob ma'i grangs nges sta gon dang de'i grangs nges rjes bzung la ltos dgos
par khas blangs pa'i phyir ro/ /spyi rgyud las slob ma grangs nges su bshad pa ni/ dngos bstan slob ma sta gon nyid la dgongs par mngon te gzhung gi sa mtshams slob ma sta
gon gyi skabs su 'byung ba dang / nyer lnga las lhag pa cig car du bzung na cho ga yongs su rdzogs pa mtshan mo gcig la tshar mi nus par bshad pa'i rigs pas so/ /rjes 'dzin
ni mtshan mo bya dgos pa'i dmigs bsal med la/ yod kyang mtshan mo gcig la mi tshar ba'i dogs pa skye don med pa'i phyir ro/ /sta gon la ni mi mtshungs te/ slob ma sta
gon gyi cho ga'i mgo nyi ma'i 'od zer nub pa nas brtsams te mtshan phyed tshun la tshar dgos pa yin te/ de phyir khyed rnams theg chen du/ /sang ni rab tu skye bar 'gyur/
/zhes pa'i tshig bshad du yod dgos pa dang / rmi lam brtag dgos pa'i phyir ro/ /de ltar bshad pa de dag gis ni rgol bas rjes 'dzin la grangs nges kyi tshul khyab mtha'
bzung ba de mi 'thad pa nyid du legs par shes pa yin la/ kho bo cag gi rang lugs ni/ 'phags pa rin po ches rtsa rgyud kyi TI kar spyi rgyud kyi dgongs pas grangs nges yod
pa dang / rnam snang mngon byang gi dgongs pas grangs nges med pa gnyis char slob ma

rjes 'dzin gyi skabs nyid du snyon mi nus par bshad pas/ gnyis ka ltar yang mi 'gal ba nyid du 'dod do/ /khyod la ni de khas len du mi 'dod de/ dbang bskur gyi grangs nges
sta gon dang / sta gon gyi grangs nges rjes bzung la nges par ltos dgos par khas blangs pas/ rje btsun gong ma lnga dus rtag tu 'gal med du khas len pa'i dam bca' yang gting
nas nyams pa yin la/ kho bo cag ni phyi ma'i grangs nges snga ma la ltos par mi 'dod cing / rjes 'dzin gyi slob ma'i grangs nges rnam snang mngon byang dang mthun par
khas len par de'i tshe yang dbang bskur gyi slob ma'i grangs nges spyi rgyud nas bshad pa ltar 'dod pas bshad ma thag pa'i rgyud tshig gnyis po mtha' gcig tu 'gal ba yang
mi 'dod do/ /gnyis pa ni rgol bas/ chos rje bla mas bzhed pa yin par byas nas/ snang gsum khrid kyi sngon du dbang bskur nges par byed dgos pa grub pa'i mthar byas pa de
la 'di 'dri ste/ khyed kyi khrid tshul de skal ldan cig car ba'am/ skal dman rim 'jug pa gang gi lam rim yin/ dang po ltar na gang zag de khrid pa'i lam rim la dbang dang
rim gnyis yan lag dang bcas pa'i bar du snang gsum khrid kyi slob ma dkri ba nges par byed dgos pa ma yin te/ de 'dra'i rigs can gyi gang zag la thun mong ba'i lam gyi
rgyud sbyangs mi dgos par dang po nyid nas dbang rim gnyis 'brel pa can du byas chog pa rgyud kyi dgongs pa dang / dbang gi sngon du skyabs su 'gro ba dang sems bskyed pa
tsam snon pa bla ma rnams kyi phyag len yin par rje btsun gong

mas bshad pa las/ khyed kyi bshad pa'i dbang gi sngon 'gro'i sems bskyed bor nas ma bshad pa'i thun mong gi lam gyi dkri dgos pa grub pa'i mthar byas pas nor ba'i rnam gzhag
shin tu che'o/ phyi ma ltar na gang zag de la dang po nyid nas dbang mi bskur bar lam thun mong ba nas rim gyis dkris te/ phyis snod rung du gyur pa na dbang gi smin par
bya dgos par bshad kyi/ su yang rung ba'i gang zag de la dang po nyid nas tsham tshom med par dbang bskur bar bshad pa med la/ ma bshad pa tsam du ma zad slob dpon rin
po che'i dbang chu dang / rje btsun gyi ljon shing sogs tshad ldan gyi gzhung mtha' dag las lung rigs man ngag du ma'i sgo nas de ltar byed pa bkag pas rje btsun gong mas
bkag pa de nan gyis bsgrub pa ni/ dman la zab dang rgya che dang / /zhes sogs kyi nyes pa mtha' yas pa bshad pa de dag dwang du len pa la 'grus pa cher byed pa yin no/ /de
ltar bya dgos pa'ang rnam dpyod kyi blo gros med kyang grub mtha' 'cha'/ lung rigs kyi lta gnad mi shes kyang dgag bsgrub byed pa la dga' bas nongs pa'o/ /'ga' zhig 'di'i
rjes skyobs par 'dod nas/ rdo rje'i tshig rkang gi bla ma dam pa'i zhabs pad btud de zhes pas smin byed kyi dbang bstan pa yin cing / gzhung bshad rnams las/ snang ba
gsum gyi skabs su rnal 'byor pa la thos bsam dang bslab pas rgyud sbyangs pa dang / dbang gis sbyangs pa zhes bshad pas snang gsum khrid kyi sngon du dbang nges par 'gro
dgos pa grub pa yin no zhes smra'o/ /de ltar gdan sogs gsum pa bzhi'i rgyu'i dbang zhes pas rgyu

dbang bstan par gzhung bshad mtha' dag nas 'byung bas snang gsum khrid kyi thog mtha' gnyis char du dbang bskur re re bya dgos par 'gyur ro/ /'o na ci snyam na/ bla ma dam
pa'i zhabs pad btud de zhes pa ni bstan bcos dang mthun pa'i mchod brjod yin pas/ des de bstan par sems pa ni blo gros shin tu chung ba yin la/ nyams snang gi rten rnal 'byor
pa la dbang gi smin pa sogs gzhung bshad rnams nas bshad pa skabs 'di'i snang gsum khrid kyi sngon du dbang bskur 'gro dgos pa'i shes byed du 'dod pa ni rdo rje'i tshig
rkang gi bzhugs tshul rags pa tsam yang thos bsam gyi yul du ma byas pa'i 'chal gtam kho na yin te/ gzhung de'i bzhugs tshul la/ snang ba gsum lam rang rkang la sbyar
ba dang / lam gyi gzhi bca' la sbyar ba gnyis las/ dang po ni/ gzhung de'i 'khor 'das thun mong ba'i gzhung tshom bu bdun po re res kyang 'tshang rgya ba'i cha rkyen lam
'bras bu dang bcas pa yongs su rdzogs pa re re ston pa yin la/ de'i tshe snang ba gsum du bstan pa'i gzhung nyung ngu des kyang snang ba gsum lam rang rkang la sbyar ba
zhes bya ba'i ming can gyi lam 'bras bu dang bcas pa'i gdam ngag yongs su rdzogs pa zhig ston dgos pas/ de la dgongs nas gzhung bshad rnams su thos bsam dang bslab pas rgyud
sbyangs pa dang / dbang gis sbyangs pa la sogs pa'i rnam gzhag de dag 'byung ba yin la/ snang ba gsum lam gyi gzhi bca' la sbyar te nyams su len pa'i skabs 'dir ni 'khor
'das thun mong ba'i gzhung tshom bu bdun

dang / 'khor lo 'cham pa 'jig rten pa'i lam gyi gzhung tshom bu bdun ste bcu bzhi po thams cad kyang gang zag gcig gi nyams su blang bya'i lam 'bras bu dang bcas pa'i gdam
ngag yongs rdzogs gcig ston pa la dgongs nas/ rje sa chen gyis/ snang ba gsum gyis lam gyi gzhi bcas te/ /nyams blang ma lus rgyud gsum dag gis shes/ /zhes sogs gsungs pa
yin la/ de'i tshe snang ba gsum po lam gyi gzhi bca' la sbyar ba'i lam ni/ nyams su blang bya rgyud gsum po nyid la 'jog cing / de yang bsdu na/ lam smin grol gnyis su 'du
la/ de'i sngon du lam gyi gzhi gdan gyi tshul du snang ba gsum gyi lam gyi dkri dgos pa yin par drangs ma thag pa'i a seng ma'i lung des shes pa yin no/ /de la dgongs
nas rje btsun gyis gzhung ji lta ba bzhin du dkri ba'i khrid yig gnyis char las snang ba gsum lam gyi gzhi bca' la sbyar ba'i tshul de nyid bshad pa yin la/ khrid tshul de
ltar nyams su blangs pas nyams myong tshad ma rgyud la skyes pa'i gang zag de'i myong ba de dag grub chen gyi gzhung gi dgongs par bsgrub pa'i phyir/ phyis rdo rje'i tshig
rkang las ji skad bstan pa de dag gzhung bshad dang mthun par slob dpon gyis bshad cing / slob mas thos bsam gyi sgro 'dogs chod par bya dgos pa'i don du bshad pa yin
pas/ skabs don gyi snying po longs par byas nas smra dgos kyi tshig tsam la brten nas ri bong gi cal byed pa dag ni ngal ba 'bras bu med pa'i las can no/ /cung zad spros
pa'o/ /dkyus ma nyid bshad par bya ste/ de ltar na khyod dag chos rje bla ma'i

khrid yig de'i dngos bstan ji ltar 'chad ce na/ kho bo cag ni dngos bstan de khyab mthar bzung nas mi 'chad la/ 'phags pa'i yul lta bu na theg pa che chung dang / rgyud sde
bzhi'i gdul bya rigs so sor nges pa yod kyang / bod na theg dman gyi gang zag dngos su med pas lam zhugs la theg chen pas khyab la/ ding sang dus dbang bskur ba shin tu
dar che bas/ lam 'bras zhu ba po phal cher de gnyis gang rung la sngar zhugs zin pa shas che bas/ dang por dbang bskur ba byas kyang nyes pa cher med pa la dgongs nas de
ltar bshad pa yin la/ de 'dra ba'i gang zag la snang ba gsum gyi lam ma bstan yang rung mod/ ding sang gi khrid tshul ni lam 'bras gzhung ji lta ba bzhin dkri ba'i lam rim
yin pas de'i khrid kyi kha tshang ba'i phyir dang / gang zag des snang ba gsum gyi lam nyams su blangs kyang skyon med pa tsam la dgongs pa yin par 'chad pas/ khyed dang
'chad tshul 'dra ba min no/ /des na 'di ltar 'chad shes pa de'i tshe dka' ba'i gnas su sems pa thams cad rang grol la 'gro ba yin gyi/ blun po rnams kyi kha 'dzin gyi chos
kyi spyan dang ldan pa rnams la 'phyar kha'i rgyur 'gyur bas smra ba mang po skyung na mdzes pa yin no// //smras pa/ stobs ldan rmongs pas dregs pa yis/ /khyab 'jug brnyas
pa'i le len gyis/ /sa gsum shor nas rang nyid kyang / /dam du bcing ba thob par 'gyur/ /rgol ba gsum pa ni/ sta gon 'brel pa med pa dang / zhes pa'i rgyas bshad du
slob ma smin byed rdul tshon gyi dkyil 'khor gcig tu thog

ma'i dbang bskur tshar gcig po de rigs mod/ de'i rjes su dkyil 'khor gcig de nyid kyi steng nas nyin re bzhin sta gon snga ma'i dngos gzhi re dang / dngos gzhi rting ma'i sta
gon re spel nas zhu mkhan ma rdzogs kyi bar du byed do/ /'di shin tu mi rigs pa'i rgyu mtshan/ smin byed rdul tshon gyi dkyil 'khor gcig tu dbang bskur tshar gcig las
lhag pa bskur du mi rung ste/ dkyil 'khor de la sta gon gcig las med pa'i phyir zhes sa skya pa'i srol 'dzin gzhan thams cad 'chad la/ khyed kyi de lta bu la gong ma'i lung
yod na ston cig gal te sta gon gsum po de sngar byas pas chog ce na/ 'o na sgrub mchod sogs kyang sngar byas pa de nyid kyi gnas pas nyi ma gzhan la byed ci dgos/ gal
te sta gon snga ma rnams bskyar nas byed dgos so zhe na/ dkyil 'khor bsgrub zin nas de'i lha sta gon ji ltar byed ces dang / gzhan yang 'brel med kyi rtsod pa kha cig bkod
nas/ de'i shugs la bsgrub mchod rting ma rnams kyi tshe lha sta gon byed thub pa zhig yod na sta gon 'brel pa med pa dang / zhes pa'i rgol ba de bzlog thub par khas len
no/ /lan la gnyis te/ mgo mtshungs kyi lan dang / brgal ba'i lan no/ /dang po ni/ 'o na smin byed kyi dbang tshar re la gzhi bsnyen dang sa chog sogs zhal dang 'dra ba'i
cho ga'i gzhi brgyad po mtha' dag tshar re bya dgos par 'gyur te/ smin byed tshar re la sta gon tshar re bya dgos pa gang zhig brgyad po de smin byed la dgos pa'i cho ga
yin par mtshungs pa'i phyir/ mi mtshungs te/ bsnyen pa kha gso ba tsam dang / dkyil 'khor gyi khang pa rnying par

sa chog ma byas kyang rung par bshad pas so snyam na/ 'o na/ gzhi bsnyen 'brel pa med pa dang / /sa chog 'brel pa med pa dang / /zhes pa'i nyes pa zhig kyang thog tu babs par
'gyur te/ dang po nyid du byas zin pa'i gzhi bsnyen dang / sa'i cho ga de dang / da ltar gyi slob ma'i don du bzhengs pa'i dkyil 'khor gnyis la khyod 'dod pa'i 'brel pa
de mi 'dug pa'i phyir/ smin byed kyi dkyil 'khor gcig tu slob ma gcig las lhag pa la dbang bskur du mi rung bar 'gyur te/ sta gon gcig las med pa'i phyir dang / gcig pu
de slob ma gral gong ma de'i sta gon dang 'brel pas slob ma gral 'og ma rnams kyi sta gon dang 'brel yul gyi lha sta gon mi 'dug pa'i phyir/ med pa ma yin te/ lha sta gon
gcig pu de 'brel yul du gnas pa'i phyir zhe na/ 'o na kho bo cag gi dbang tshar rting ma rnams kyi slob ma sta gon yang lha sta gon gcig pu de la 'brel bar 'gyur te/ 'brel
zla'i dus su 'brel yul gnas pa'i phyir te/ slob ma de dag gi don du spyan drangs pa'i lha sta gon gyi lha de/ de dag gi don du bzhengs pa'i dkyil 'khor de la gnas pa'i
phyir ro/ /yang slob ma nyer lnga po re re la lha sta gon re re ste nyer lnga yod pa'i phyir sta gon yang nyer lnga yod dgos par 'gyur ro/ /de mi dgos na 'brel zla dang
'brel yul grangs mnyam dgos pa 'gal lo/ /yang 'brel zla'i don slob ma la mi byed par cho ga de'i byed las la 'dod do snyam na/ 'o na sta gon dang 'jug pa'i tshe las bum
gyi bskyed chog re re dang / bum chus gsang ba re re spel nas bya dgos pa

dang / rin 'byung cod pan gyi dbang man chad kyi mtha' rten chu dbang re la'ang bum pa la bskyed chog re bya dgos par 'gyur te/ cho ga tshar re dang de'i byed las re 'brel
dgos pa'i phyir/ gal te sngar bum pa sta gon dang chu dbang gi tshe bsgrubs zin pas mi dgos so snyam na/ 'o na rig pa de sta gon la ci'i phyir mi mtshungs/ de la dngos gzhi'i
sgrub mchod kyis mtshungs par byed pa ni blun pa'i rigs pa ste/ de gnyis mi mtshungs pa'i phyir/ ji ltar mi mtshungs snyam na/ slob ma dbang bskur dang rang nyid bdag
'jug len pa gnyis ka la/ gang las dbang blangs pa'i yul dkyil 'khor tshul bzhin du bsgrub dgos la/ de lta bu'i dkyil 'khor bsgrub pa dang / bdag 'jug len pa dang / slob
ma dbang bskur ba gsum cho ga rigs mi mthun gzhan gyi bar ma chod par 'brel chags su dgos pas so/ /de sta gon la yang mtshungs so zhe na/ lha sta gon dang dngos gzhi sgrub
mchod gnyis kyi bar du lha'i rnal 'byor gzhan dang cho ga gzhan sbyar mi rung bar khyed khas longs shig rdul tshon gyi dkyil 'khor gcig tu sta gon gcig las med pas dbang
bskur tshar gcig las mi rung na/ rje btsun chen po'i gzhan phan bdud rtsi las/ mdor na sta gon nub gcig dngos gzhi nub drug la lhag ma gshegs pas nub bdun du 'gro bas
bdun tshigs zhes bya ba yin te zhes bshad pa 'di shin tu mi rigs pa 'gyur te/ dngos gzhi tshar drug la sta gon tshar gcig las mi 'dug pa'i phyir sa skya pa phyogs med du
'gegs par gyis shig yang sta gon snga ma rnams bskyar nas byed

na/ dkyil 'khor bsgrubs zin/ sta gon ji ltar byed ces pa'i dkyil 'khor bsgrubs pa de ci/ dngos gzhi sgrub mchod/ dkyil 'khor bris pa gang la byed/ dang po ltar na sta gon de
la ltos pa'i dkyil 'khor bsgrubs zin pa brgya byin gyis kyang bsgrub par mi nus la/ phyi ma ltar na ras bris kyi phyogs la sta gon byar mi rung bar 'gyur te/ sta gon de'i
sngon du ras bris de bris zin pa'i phyir dang / dkyil 'khor bris zin nas sta gon ji ltar byed ces smras na chos dang mthun pa'i lan mi 'dug pa'i phyir ro/ /gnyis pa la
gsum ste/ rgol ba'i bsam pa blang ba/ rang lugs nyes med du bsgrub pa/ rgol ba po nyes pa can du bstan pa'o/ /dang po ni/ khyed ltar na rjes bzung gi dus kyi slob ma nyer
lnga po de dag gi don du bzhengs pa'i dkyil 'khor der slob ma nyer lnga po de las gzhan pa smin byed du mi rung ste/ nyer lnga las gzhan pa'i slob ma rnams dang dkyil 'khor
de la 'brel pa med pa'i phyir dang / dngos gzhi phyi ma rnams la sta gon med pa'i phyir snyam du sems pa'o/ /gnyis pa ni/ de 'dra dpyod ldan la skye srid pa'i dogs pa
ma yin te/ nyes pa de dag sel byed lhun gyis grub pa ni snang ba gsum gyis dkris zin pa'i slob ma brgya phrag gi grangs las brgal ba de dag la grangs med par rjes bzung
tshul bzhin du byar rung bar grub cing / de ltar rjes su bzung ba'i slob ma de dag gi don du bzhengs pa'i dkyil 'khor de dang slob ma'i tshogs de dag shin tu 'brel ba'i
phyir dang / sa lha sta gon lha sta gon byas pa'i skabs kyi don ni/ sa phyogs

der dkyil 'khor bzhengs du rung ba'i phyir dang / slob ma'i ched du dkyil 'khor bris te gzhan don bya ba'i gnang ba zhu ba dang byin gyis rlobs pa'i ched yin la/ de tsam gyi
skabs don sta gon gcig pu des grub zin pa'i phyir dang / bum pa sta gon dang / slob ma sta gon yang ji tsam skabs su babs pa de'i tshe byas pas dbang bskur zhu ba po'i
slob ma ji snyed pa de dag la dbang gi mngon par rtogs pa brgyad char tshang bas smin byed du mi rung ba'i dogs pa skye don med la/ dkyil 'khor gcig tu smin byed kyi dbang
gcig las mi rung zhes smra ba'i sa skya pa'i srol 'dzin de su zhig ces dris na tshad ldan gyi khung yod pa min la/ dad pa'i rjes su 'brangs ba 'ga' zung yod srid kyang
de 'dra smra ba po khyod rang dang bcas pa thams cad smin byed kyi dbang gcig las med par bshad pas mgo rmongs nas gang zag gcig la smin byed gcig la smin byed gcig las med
par bshad pa de dkyil 'khor gcig tu smin byed tshar gcig las mi rung bar go 'dug pa'i phyir ches blun pa yin no/ /rnam par spros pas chog go /gsum pa ni/ khyod kyi grub
mtha' de ltar na rdul tshon gyi dkyil 'khor gcig tu smin byed kyi dbang gcig las mi rung ba ma zad/ smin byed ma yin pa'i dbang dang / sgrub mchod kyang nyin zhag du ma
sbrel nas byar mi rung bar 'gyur te/ sgrub mchod phyi ma rnams la sta gon gyi 'brel pa med pa'i phyir ro/ /gal te snying phod bskyed nas de yang 'dod do zhe na/ drangs ma
thag pa'i gzhan phan bdud rtsi'i lung de dran pa byos la mang du ma smra shig gzhan yang ding sang gi rdo rje slob dpon

zhig gis tshe gang la dbang gong ma gsum tshar gcig las bskur mi rung bar 'gyur te/ dkyil 'khor gcig tu smin byed kyi dbang tshar re las mi rung bar khyod kyi bshad pa gang
zhig rdo rje slob dpon de'i lus la gsang ba chos kyi dkyil 'khor gsum po re re las med pa'i phyir/ gzhan du na dbang bskur tshar re la rdo rje slob dpon de'i lus gsar du
lan thang re bya dgos par 'gyur ro/ /der ma zad a bhi dha na la sogs pa'i rjes su 'brangs nas rgya bod kyi mkhas pa du ma mgrin gcig tu ras bris kyi dkyil 'khor du'ang smin
byed kyi dbang bskur rung bar bzhed pas/ de'i tshe gang gi steng nas dbang bskur tshar gcig byas zin pa'i ras bris de de ma thag tu rdul tshon bzhin du chu bor spyan
'dren pa'am/ rgyas btab ste dben par 'jog pa sogs slar mi mngon pa'i thabs bya rigs par 'gyur te/ gang zag rang ngam gzhan gyi dkyil 'khor de'i steng nas slar yang dbang
bskur byas su dogs pas so/ /gal te sta gon bskyar te dbang bskur ba bya rung ngo snyam na/ rigs pa de rdul tshon la'ang mtshungs mod/ dbang bskur tshar re la sta gon tshar
re nges par bya dgos pa tshad ldan su zhig gis bshad smros shig legs par brtags na khyed kyi lugs la ras bris kyi dkyil 'khor la dbang bskur ba lta zhog sgrub mchod kyang
bya mi rung bar 'gyur te/ sa 'dir dkyil 'khor bri bar bya/ /zhes pa'i skabs don gyi sa de dang / sngon du bris zin pa'i dkyil 'khor de gnyis la khyod 'dod pa'i 'brel pa
de mi 'dug pa'i phyir/ dkyil 'khor 'brel pa med

pa dang / /zhes pa'i dogs pa zhig kyang 'jug par 'gyur ro/ /ma yin te/ dkyil 'khor bri zhes pa ting nge 'dzin gyi dkyil 'khor bsgrub pa la'ang byar rung bas so snyam na/ de
kho bo cag la rung mod/ khyed la 'gal lo/ /ji ltar zhe na dkyil 'khor bris zin nas sta gon bskyar thabs med par 'dod pa'i rig pa des so/ /de ltar na'ang rdul tshon gyi dkyil
'khor gcig tu slob ma brgya phrag du ma la smin byed kyi dbang rim gyis bskur du rung ba'i gong ma'i lung gsal kha can zhig bstan dgos so zhe na/ de mi rung ba'i lung
gsal kha can zhig khyod kyis ston cig de'i tshe kho bos kyang cig shos kyi lung zhig bstan par bya'o/ /des na 'di 'dra'i rigs can gyi grub pa'i mtha' ni dkyil chog rnams
las dag tshar re bskur ba'i tshul las mi 'byung bas/ dngos bstan de las gzhan ji ltar bya ma shes shing bla ma mkhas pa'i lag len mthong ba brgyud pa la yang med pas/ byis
pa'i snying gi chu brgal bar ma nus pa'i mun sprul la khyad nor du bzung ba'o/ /smras pa/ mi mkhas rnams kyis rang nyid kyi/ /gtam ngan ngo sor byed pa mang / /rgyal
ngan 'ga' zhig pha bsad nas/ /rgyal rnga brdung ba ji bzhin no/ /rgol ba bzhi pa ni/ /slob dpon grangs nges med pa dang / /zhes pa'i rgyas bshad du gzhan dag rdo rje slob
dpon gyi dbang bskur byed pa'i tshe/ grangs dang nges bzung med par sta gon dus kyi nyer lnga po thams cad la dus cig car du dbang bskur ba ni sa skya pa'i lugs ma yin te/
slob dpon rin po che'i 'grel pa lugs kyi dbang chu dang / man ngag lugs kyi dbang chu

gnyis ka las nyer lnga po thams cad la slob dpon gyi dbang cig car du bskur ba bkag pa'i phyir te/ ji skad du/ slob dpon snying rje chen po yi/ /slob ma dam pa snying rje can/
/sngags dang rgyud rnams 'dzin pa po/ /gcig nas nan tan bskyed nas bzung / /zhes pa'i lung gi tshogs pa thams cad la dbang bskur ba mi bya ste/ slob ma'i gtso bor gyur
pa dbang stegs la bzhag ste zhes dang / yang dbang bskur nas bkra shis brjod zin pa'i 'og tu thams cad bkug nas de kho na nyid bstan par bya'o/ /zhes gsungs pa'i phyir
rje btsun gong mas bkag pa de nyid nan gyis bsgrub par ma byed cig ces rgol lo/ /lan la gsum ste/ rnam dbye spyir bstan/ nges bzung med kyang nyes med du bstan/ rgol ba po
nyid nyes pa chen pos gnon pa'o/ /dang po ni/ rdo rje slob dpon gyi dbang la grangs nges bstan bya mi dgos pa kho bo cag gi grub pa'i mthar byas pa med de 'ong / grub mthar
ma byas kyang dgag dgos kyi dbang gi de ltar byas pa tsam la lung rigs kyis gnod byed 'phen pa ni mkhas pa'i lugs min la/ gzhan du na slob dpon dang slob ma rgyud sde
nas bshad pa'i mtshan nyid thams cad rdzogs pa med na dpon slob tu mi bzung ba dang / rjes bzung gi tshe longs spyod gang yod bla ma la mi 'bul ba dang / longs spyod med
pa rnams kyi bla ma la bkur bsti'i sgo nas bla ma mnyes par mi byed na rjes bzung mi bya ba dang / sta gon gyi dus su tshe 'di don gnyer gyi blo yod na sta gon mi bya ba
dang / 'jug pa'i tshe ye shes ma phebs pa dkyil 'khor du mi

'jug pa sogs rgyud sde las ji skad bshad pa thams cad khyed kyi lag len du khel ba yod dam/ yod na kho bos rjes su yi rang ba bya yi/ khyed rang dag yid ches par gyis shig
med na de dag bya dgos par bshad pa'i rgyud gzhung thams cad 'gal bas bshad pa mtha' dag nan gyis 'dor bar ma byed cig gnyis pa ni/ spyir dbang bskur gyi tshul la rim gyis
pa dang / cig car ba gnyis las/ dang po ni/ gang zag tha ma gtso bor bzung ba dang / lag len spros pa che ba'i skabs yin pas/ de'i tshe dbang stegs dngos su bris nas der
slob ma re re nas bskur ba'i rnam gzhag de gtso bor gsungs pa yin zhing / phyi ma de la'ang dbang stegs dngos su yod med kyi bye brag gis slob dpon gyi dbang bskur tshul
gnyis ka mdzad cing phyag len de gnyis ka kho bo cag la'ang yod mod/ phyi ma gtso bor mdzad pa ni dgag dgos kyi dbang gis yin te/ slob ma 'ga' zhig la slob dpon gyi dbang
ma bskur na khong khro ba sogs dgag bya ches che ba du ma 'byung ba dang / dgos pa slob ma thams cad kyang sngags kyi lam mtha' dag la thos bsam bsgom bsgrub byed pa la
dbang ba dang / dad pas rjes su 'brangs ba'i dga' spro khyad par can mang ba'i phyir ro/ /de tsam gyis dgag dgos cig shos la'ang rtsir rung mod/ rdo rje slob dpon 'phrin
las chung ngu la slob ma nyung shas las med pa dag gis de ltar bya nus kyang / 'phrin las rlabs po che dag la dgos pa'i khyad par gzhan du ma zhig 'byung ngo / /de ltar
na'ang dbang chu'i dngos bstan dang ma mthun no snyam du sems dgos pa ma

yin te/ dngos bstan de ni dbang rim can pa'i dbang du byas nas gsungs pa'i phyir ro/ /gsum pa la gnyis te/ rgol ba'i lag len de lung dang mi mthun pa dang / rigs pa dang 'gal
ba'o/ /dang po ni/ khyed kyis kho bo cag gi lag len de dbang chu'i dngos bstan dang ma mthun par shes nas slob dpon gyi dbang re re nas bskur ba grub mtha' dang lag len
la byed pa ngo mtshar che mod/ dbang chu gnyis kyi dngos bstan gyi bshad tshul de ltar byed pa de'i tshe/ bka' srol 'di nyid kyi lugs la dbang gong ma gsum yang slob ma
re re nas bskur dgos kyi/ dus cig car du bskur bar bya ba ma yin te/ slob dpon rin po che'i 'grel pa lugs kyi dkyil chog las/ slob ma re re la dbang bzhi cig car ram/ rim
can du bskur bar bya ba yin pas so zhes dang / man ngag gi lugs kyi dbang chu las/ de la rab mtshan gcig dbang bzhi po 'di rdzogs par bskur na dbang gi mtha' rten yang
tha dad du byed do/ /de yang bum dbang gi mtha' rten rjes gnang / gsang dbang gi lung bstan/ shes rab ye shes kyi dbugs dbyung / dbang bzhi pa'i mtha' rten gzengs bstod do/
/de dag kyang slob ma re re nas rdzogs par bskur ba'i lugs yin no zhes bshad pa'i phyir ro/ /mdor na bka' srol 'di gnyis kyi lugs la rdo rje slob dpon gyi dbang zhes pa
dbang gong ma gsum dam tshig gsum sbyin pa dang bcas pa ste bzhi char la ngos 'dzin dgos pa yin te/ ljon shing las/ rdo rje slob dpon gyi dbang rdzogs par thob pa'i gang
zag des mchog

thun mong gi mngon par rtogs pa dag nyams su len pa dang / mi len pa ci rigs su yod kyang blang du ni thams cad du rung bar bshad pa'i phyir ro/ /gzhan du na dbang gong ma
gsum ma thob pa'i gang zag des rdzogs rim dang 'brel ba'i nyams len rnams ji ltar nyams su len du rung soms shig bde mchog la sogs pa'i bla med spyi la ni des khyab pa yin
te/ yo ga dang sgo bstun nas dam tshig gsum sbyin pa rdo rje slob dpon gyi dbang du bshad pas so/ /de la dgongs nas rje sa chen gyi bde mchog gi dkyil chog las/ brtul zhugs
kyi dbang song nas slob ma'i rigs can rnams bkye ste/ slob dpon gyi 'os su gyur pa zhig la dam tshig gsum mtha' brten dang bcas pa sbyin nas/ slar thams cad la dbang
gong ma gsum bskur ba'am/ yang na brtul zhugs kyi rjes la slob ma thams cad la thun mong du dbang gong ma gsum bskur nas/ phyis slob dpon gyi 'os su gyur pa de la dam tshig
gsum 'khor dang bcas pa bskur bar gsungs pas so/ /des na rgol ba'i lag len de ni bde kyai gnyis kyi lag len so sor ma phyed cing / dbang chu gnyis kyi bskur tshul gang
du yang rtogs pa ma yin pas dka' gnas che la dgos pa chung ba byis pa chung ngu'i mkhar las dang mtshungs pa yin no/ /nub gcig la dbang bzhi rdzogs par bskur ba la slob
ma re re nas bskur ba dang / cig car du bskur ba'i lugs gnyis ka yod pa ni drangs ma thag pa'i man ngag lugs kyi dbang chu'i lung de'i dngos shugs kyi bstan pa yin no/ /gnyis
pa ni/ rgol ba khyod kyi lugs la dngos gzhi

slob dpon gyi dbang de nyer lnga tshun chad kyi slob ma grangs ji tsam yod pa de dag la cig car du byar rung ba yin par thal/ slob dpon gyi dbang de dngos gzhi'i dbang yin/
dngos gzhi grangs nges sta gon dang / sta gon gyi grangs nges rjes bzung la ltos pa gang zhig rjes 'dzin gyi tshe nyer lnga tshun chad kyi grangs zung du ma gyur pa du ma
cig car du bzung du rung ba'i phyir/ rtags gsal khas blangs/ khyab pa mkhas pa'i mdun sar dris shig smras pa/ gzhan gzhung tshang pa'i gzhal med khang / /byis blo'i gzong
gis brkos pa las/ /rang lugs bye ma'i khang bu yi/ /tshul ngan rmang nas zhig min nam/ /rgol ba lnga pa ni/ dbang bskur yongs dag med pa dang / /zhes pa'i rgyas bshad
du gzhan dag rdo rje'i brtul zhugs dang / rdo rje slob dpon gyi dbang rdzas la bskyed chog mi 'dod pa ni mi 'thad de/ rje btsun gyis mdzad pa'i lam dus kyi dbang gi yi ge
las/ thun mong gi dbang drug rdo rje slob dpon gyi dbang rdzas yongs su dag pa bzhi'i byin gyis rlobs dgos te/ de yang rgyu dus dang mi 'dra ba ni dam tshig pa pho brang
lnga'i gtso bor 'pho/ gzhan rnams rgyu dus dang 'dra'o/ /zhes gsungs pa dang dngos su 'gal lo/ /zhes smra'o/ /lan la gnyis te/ dngos bstan gyi rgol tshul ma shes pa rje
btsun chen po la skur pa btab par bstan/ zhe 'dod kyi lan btab ste rgol ba nyes pa can du bstan pa'o/ /dang po ni/ khyod kyis rje btsun gyi gsung spyi khyab tu bzung ste/
kho bo cag la gnod byed du drangs pa 'dis ni rje btsun la ches skur pa btab pa yin

te/ 'di ltar thun mong gi dbang drug slob dpon gyi dbang dang bcas pa la 'khor gsum yongs dag bya dgos pa'i khyab pa rje btsun chen po'i bzhed pa yin na/ rje btsun nyid kyis
mi bskyod pa la 'khor gsum yongs dag byas nas rin 'byung cod pan gyi dbang yan chad la slob dpon mi bskyod pa'i nga rgyal du gnas nas dbang bskur bas chog pa/ rdo rje gur
gyis/ rdo rje sems dpa' dbang bskur bya/ /zhes pa'i don yin par bshad pa dang nang 'gal zhing / slob dpon rin po che'i dbang chu gnyis char las/ rig pa'i dbang 'di rnams
la slob dpon bdag nyid mi bskyod pa'i rnal 'byor kho nas kyang rung ngo / /zhes gsungs pa 'di yang rje btsun chen po'i gsung des bkag pa nyid du khas len dgos pa 'byung
bas/ rje btsun ni rang nyid nang 'gal gsungs shing / slob dpon rin po che 'gegs po yin par khyod kyis 'bad rtsol gyis bsgrub pas so/ /gnyis pa la gnyis te/ yongs dag bzhi
ngos bzung ste rang lugs nyes med du bsgrub pa/ rgol ba'i rdor dril gyis 'di nyid nor pa nyid du bstan pa'o/ /dang po ni/ spyir 'khor gsum yongs dag bzhis byin gyis rlobs
zhes pa'i 'khor gsum ni slob dpon slob ma dbang rdzas gsum yin la/ yongs dag ni bsnyen pa/ nyer sgrub/ sgrub pa/ sgrub chen dang bzhi yin cing / de la yang rgyas bsdus
bzhi yod pa las/ rgyas pa dkyil 'khor yongs rdzogs kho na la sbyor bar gsungs pa dang / 'bring po ni ji skad bshad pa bzhin yin la/ bsdus pa'i dang po ni skye mched byin
gyis rlobs par/ sku gsung thugs byin gyis rlobs pa

dang / dbang mi bskur bar dbu rgyan rang chas can du bsgrub pa'i yan lag bzhi dang / bsdus pa phyi ma ni dam tshig sems dpa' dbu rgyan rang chas can du skad cig mas bskyed
pa rnams yin par ljon shing las bshad do/ de ltar na 'grel pa lugs kyi brtul zhugs dang slob dpon gyi dbang gnyis kyi dbang rdzas la drangs ma thag pa'i bskyed chog 'bring
po de sbyar ba yin zhing / man ngag lugs kyi de gnyis las bsdus pa phyi ma de sbyar ba yin te/ dang po la rdo dril gyi lha thams cad la yan lag bzhi rdzogs dngos su mdzad
pa'i phyir dang / phyi ma la rdo rje la lha nyi shu rtsa brgyad dang / dril bu la lha nyi shu rtsa gsum skad cig gis bskyed pa'i phyag len de gnyis so sor mdzad pa'i phyir
ro/ /'o na bskyed chog phyi ma de la yan lag bar pa gnyis dngos su med pas yan lag bzhi rdzogs su byar mi rung ngo zhe na/ de 'dra smra ba'i rmongs pa mang mod/ de ni
kho bo cag la smra ba'i zol gyis rje btsun nyid la klan ka smra ba yin te/ tshig rigs de snyon med du rje btsun gyis bshad pa'i phyir dang / slob dpon rin po ches kyang
tshul de ltar du bshad pas so/ des na rgol bas drangs pa'i rje btsun gyi gsung de dang / kho bo cag gi phyag len la mi mthun pa cung zad kyang mi snang mod/ mi mthun par
sems pa ni rgol ba rang gi yongs dag bzhi la rgyas bsdus du ma yod pa blo'i yul du ma byas shing / phyogs cig nyid la a 'thas pa'i nyes pa de gzhan la nan gyis bkod pa'o/
/'o na man ngag lugs kyi tshe bskyed tshul de tsam gyis chog pa gang gis shes zhe na/ dbang chu

las/ brtul zhugs kyi tshe rdo rje mi dmigs te stong pa'i ngang las hU~M yongs su gyur pa las rdo rjer bskyed la/ de la de bzhin gshegs pa lnga dang / yum lnga dang / sems dpa'
brgyad lha mo la sogs pa rdo rje'i de kho na ltar yongs su rdzogs par mos pa bskyed la zhes dang / de la dam tshig gsum byin pa ni rdo rje lag tu blang la/ hU~M las rdo
rje'i de kho na nyid rdzogs par dran pas lha'i rnam par mos pa bskyed la zhes dang / dril bu blangs la/ a'i yi ge las dril bu'i de kho na nyid rdzogs par dran pas dril
bur bskyed la zhes 'byung gis/ yan lag bzhi rdzogs dngos su bya dgos par ma gsungs pas mthong thos thams cad bsre ba la brtson par mi bya'o/ /gal te de kho na nyid rdzogs
par dran pas zhes pa des yongs dag bzhi dngos su bya dgos par bstan to snyam na/ e ma hoH dogs pa de ni lha rnams dga' bar byed pa dag la skye bar 'os pa'i dogs pa ste/
rdor dril gyi yongs dag bzhi rdo dril gyi de kho na nyid la 'chad pa'i dpyod ldan su zhig 'byung legs par soms shig gnyis pa ni/ khyod kyis brtul zhugs dang slob dpon gyi
dbang gi rdor dril la yongs dag bzhi ji ltar byed khyed rang gi bla ma kun rgyal bas mdzad pa'i kyai rdor gyi dkyil chog nas 'byung ba de'am/ rje btsun gyis mdzad par grags
pa'i rdor dril gyi de kho na nyid kyi yi ge gcig yod pas de gnyis gang gi lugs yin/ dang po ltar na bka' srol gnyis char la de byar mi rung ste/ slob dpon rin po che'i
dbang chu gnyis char dang dngos su 'gal bas so/ /ji ltar 'gal na/ dbang chu las

brtul zhugs dang slob dpon gyi tshe rdo rje la rigs lnga sogs bskyed par bshad pa la/ khyed kyi dkyil chog der rdo rje dril bu gnyis rdo rje sems dpa' yab yum du bskyed nas/
de zhu ba las byung ba'i rdo rje de nyid slob ma la ster ba sogs bshad pas yod pa'i sgo bor nas/ med pa'i srang 'chag pa'i rnam gzhag du ma zhig bshad snang ba'i phyir
ro/ /gal te 'grel pa lugs kyi dbang chu las sa chog gi skabs la kha 'phangs de bzhin no snyam pa de yin mod/ khyed kyi bla mas mdzad pa'i dkyil chog gi cho ga de'i skabs
nas rdo rje 'od dpag med dang / dril bu don yod grub par bskyed pa bshad pas/ de 'dir yang len par 'dod na ni sngar 'od dpag med rdo rje'i dbang dang / don yod grub pa dril
bu'i dbang gi dus su bskyed zin pa'i rdo dril des bsgrub bya de legs par grub zin pas slar yang rdo dril de nyid la lha de nyid kyi yongs dag bya yang mi dgos shing de
ltar byas pa'am/ ma byas kyang rung / gnyis ka ltar yang nor pa kho na yin te/ slob dpon rin po che'i 'grel pa lugs kyi dbang chu las/ rdo dril la lha rigs lnga sogs bskyed
pa'i sa chog la kha 'phangs su mdzad pa yin pa la/ khyod kyis sa chog gi skabs su kha 'phangs kyi lha de rnams ma bskyed par rdo rje 'od dpag med dang / dril bu don yod
grub par bskyed pas shin tu nor tshab che ba'i phyir ro/ /yang rje btsun gyis mdzad par grags pa'i de kho na nyid kyi yi ge de la khungs su 'dod na ni yi ge de rngog lugs
pa zhig gi byas nas rje btsun la kha g.yar ba yin gyi/ rje btsun chen pos mdzad pa ma yin

te/ slob dpon rin po ches mdzad pa'i sambu Ta'i TIka chen dang yi ge de gnyis la 'gal ba du ma zhig yod pa'i phyir ro/ /ji ltar yod ce na/ de kho na nyid kyi yi ge der/ rtse
dgu pa ni dam tshig gi rdo rje/ rtse lnga pa ye shes kyi rdo rje zhes 'byung la/ TIka chen las/ rdo rje mkha' 'gror rtse dgu pa ye shes kyi rdo rje/ rtse lnga pa dam tshig
gi rdo rje zhes 'byung bas zhes sogs gsungs pa gnyis dngos su 'gal bas so/ TIka chen gyi de ni rgyud don la zhugs pa yin te/ rdo rje mkha' 'gro las/ rtse mo dgu ru bshad
pa ni/ /ye shes rdo rjes 'gro ba sgrol/ /zhes rtse dgu pa gsungs nas/ de nas dam tshig rdo rje yi/ /mtshan nyid yang dag bshad par bya/ /zhes sogs kyis rtse lnga pa bshad
pa'i phyir ro/ /des na rgyud dang slob dpon rin po che'i gsung gnyis char dang 'gal ba'i rdor dril gyi ngos 'dzin rje btsun chen pos ga la mdzad/ yang rtse dgu pa'i
lha 'god tshul yang mi mthun te/ yi ge de las steng gi rwa dgu ni phyogs kyi rwa bzhi rigs bzhi/ dbus nam mkha' kun tu bzang po/ 'og gi dgu ye shes lnga/ tshad med bzhi zhes
bshad la/ TIka chen las/ steng gi rwa brgyad byang chub sems dpa' brgyad de/ padma'i phyag dang byams pa dang / /zhes sogs dang / 'og gi rwa brgyad ni lha mo brgyad de/
rdo rje lcags kyu zhags pa ma/ /zhes sogs dang / dbus kyi rwa ni/ rdo rje rnam par snang mdzad do/ /zhes 'byung bas so/ /de bzhin du rje sa chen gyi sras kyi thu bo mi
nyag pradznyA dzwa la'i sambu Ta'i TI kar yang TIka chen dang mthun pa kho na 'byung gi gcig shos dang mthun pa gtan mi 'byung ngo /

/des na de kho na nyid kyi yi ge de rje btsun gyis mdzad pa yin no zhes 'bad rtsol gyis sgrub pa dag la ni mjug gi mdzad byang blta ba'i mig tsam yod kyang / 'di 'dra'i rigs
can gyi don gyi gnad la spyod pa la nyin mo'i long ba bzhin du 'gyur ro/ /bla ma 'ga' zhig rje btsun gyis mdzad nges pa'i yi ge zhig kyang yod pa 'dra bas btsal dgos gsungs
yang / rje btsun gyi dngos slob bla ma dpyil bsgom gyis mdzad pa'i lam 'bras kyi yi ge las/ rje pa'i zhal nas rdo rje dang dril bu dang phreng ba'i de nyid cig byed
par sems pa la ma grub gsungs zhes 'byung bas btsal yang ngal ba tsam du zad do/ /smras pa/ thos chung thos don mi shes par/ /khungs min khungs su re ba yi/ /blo chung blo
ngan nor 'chang ba/ /khyod min khyod 'dra shin tu mang / /rgol ba drug pa ni/ lus dkyil 'byung khungs med pa dang / /zhes pa'i rgyas bshad du/ kha cig na re/ lus kyi pho
brang lnga'i a~M la sogs pa'i yi ge rnams rin 'byung la sogs pa'i sa bon du bzhag nas bskyed par byed pa mi 'thad de/ de ltar na bcos ma'i dkyil 'khor du thal ba'i phyir
dang / ha~M dang hU~M lta bu sa bon mgo thur bstan du mi rung ba'i phyir dang / zhes bkag nas ngag 'don gyi tshe/ a~M rin chen 'byung ldan zhes sogs sbyar nas gzhung gi
tshig mtha' dag med par byed do/ /'di mi 'thad de/ rje btsun rtse mos lus dkyil lung dang sbyar ba'i le'u gnyis pa nas bhru~M la sogs pa ni pho brang lnga'i lha rnams kyi
sa bon te zhes gsal bar gsungs pa dang / gzhung bshad mthong ngo cog gi grangs bgrangs nas de

rnams las 'byung khungs kyi tshig yod par bshad pa kho na 'byung ba dang / khyad par du dpe mdzod ma dang / sga theng ma gnyis su rtsa nang gi khams yab/ phyi shun gyi rtsa
las yum bskyed par bshad do zhes zer ro/ /lan la gnyis te/ 'byung khungs kyi don cung zad bshad pa/ skabs don gyi rtsod lan phyes te btab pa'o/ /dang po ni/ khyed kyi 'byung
khungs kyi tshig ces pa'i rnam gzhag de ji ltar/ mkhas pa rnams la grags pa'i rtags mthar si sogs kyi rnam dbye nyer gcig byin nas tshig tu bsgrub pa'i lnga pa 'byung
khungs shes pa de ltar na ni/ sngar rtags su grub zin pa'i buddha lta bu zhig la lnga pa'i dang po nga si byin nas/ de nyid du nga si ata do/ /zhes pa'i mdo de nyid kyi
ata du bsgyur te/ rtags mtha'i ya dang mtshungs 'dra byas pas budha ta zhes pa 'grub la/ de sangs rgyas las shes par 'gyur/ de yang sangs rgyas las gang 'byung na chos 'byung
zhes pa lta bu dang / de bzhin du sbyar bas nyi ma las 'od zer 'byung / sprin las char 'byung / zhes sogs du ma zhig 'byung ba 'di 'dra'i rigs can la 'byung khungs
kyi tshig ces bshad la/ de 'dir yang sbyar na/ a~M las rin chen 'byung ldan 'byung zhes pa lta bu zhig tu 'gyur zhing / de'i tshe a~M las byung ba'i rin 'byung a~M nyid las
logs su gyur pa zhig 'dod dgos pa snga ma de rnams kyi rigs pas shes la/ de 'dra ba ni skabs 'dir khas blang du rung ba ma yin te/ a~M las logs su gyur pa'i rin 'byung
zhig sprul/ 'khor gyi dbus su bsgom par tshad ldan sus kyang ma bshad pa'i phyir/ des na 'di 'dra'i rigs can

la dgongs nas mkhyen rab dbang phyug gis/ tshig rkang bsgrigs legs mi shes na/ /don bzang smos kyang ci dgos pa'i/ /blun po rnams kyi rang dga'i tshig /mkhas rnams bzhad pu
bskyed pa yi/ /'brel med sna tshogs bris pa la/ /bstan bcos yin zhes nyan bshad byed/ /blun po dga' ba bskyed nus kyi/ /mkhas rnams dga' ba bskyed mi nus/ /zhes gsungs par
snang ngo / /gnyis pa la gnyis te/ yin lugs kyi go ba chags pa la phyogs gnyis mi 'gal ba/ dang po'i las can la ngag 'don gcig shos 'khrul gzhi chung ba'o/ /dang po ni/
spyir rnal 'byor pa'i rten dkyil 'khor bzhi grub tsam nyid nas sku bzhi rang bzhin gyi lhun grub yin pas/ de yang phyogs gcig la mtshon na/ sprul 'khor gyi dbus kyi a~M
rtsar grub tsam nas sprul sku rang bzhin lhun grub yi ge'i gzugs su grub tsam na longs sku/ de'i bdud rtsi grub tsam na chos sku/ thams cad la khyab pa'i rlung grub tsam
na ngo bo nyid kyi sku grub pa yin no/ /de lta bu'i sku bzhi rang bzhin lhun gyis grub pa'i rten dkyil 'khor bzhi lus kyi a~M yi ge de nyid zhal phyag gi rnam par grub pa
ni rin 'byung yin la/ rin 'byung de rtsa yi ge'i rnam par gnas pa ni sprul 'khor gyi dbus kyi a~M yig go /de ltar yin pa yang / kha sbyor las/ he ru ka la sogs pa'i lha/
/rtsa gzugs mdzes par yang dag 'byung / /zhes dang / bde mchog rtsa rgyud las/ ji ltar phyi rol nang de bzhin/ /'di dag sngon nyid grub pa yin/ /zhes phyi rol gyi dpa'
bo dang rnal 'byor ma rnams

dang / nang lus kyi rtsa khams rnams lha'i rang bzhin du gdod ma nyid nas grub par bshad pas so/ /de bzhin du 'khor lo gzhan rnams dang / lus dkyil gyi lha gzhan rnams la'ang
de ltar shes par byas la/ 'bras bu la zhen cing lam la zhugs pas goms pa rab kyi mthar phyin par 'gyur te/ lus kyi rtsa yig la sogs pa rnams lhar mthong ba la sogs pa'i
gsal snang khyad par can skyes pa de'i tshe lus kyi dkyil 'khor mthong ba zhes bya la/ mthar rang lus kyi rten dkyil 'khor bzhi po de nyid las logs su sku bzhi btsal mi
dgos par yon tan gyi tshogs yar ldan du gyur pa de nyid la 'bras bu mthar thug pa zhes bya ba yin no/ /de lta bu'i go ba rags pa tsam yod pa'i gang zag rnams kyis a~M yig
las logs su gyur pa'i rin 'byung zhig bskyed chog gi sgo nas gsar du bskyed dgos pa'i dogs pa mi 'byung bas ngag 'don gyi rim pa ji ltar byas kyang don la 'gal ba ci yang
yod pa ma yin no/ /gnyis pa ni/ dang po'i las can du gyur pa'i gang zag 'ga' zhig la a~M las rin chen 'byung ldan zhes sogs kyi ngag 'don de la/ phyi dkyil dang mthun
par a~M yongs su gyur pa las byung ba'i rin 'byung zhig cho ga'i sgo nas gsar du bskyed dgos par dogs pa'i skabs srid pas/ de 'dra ba'i 'khrul gzhi mi 'byung ba'i phyir dang
/ yi ge de nyid lhar go ba'i phyir ngag 'don de ltar mdzad pa yin gyis/ las shes pa'i tshig de nor pa yin pas byar mi rung ngo zhes pa'i don ma yin pas/ de tsam la gnad
bcos pa'i tshig tu bsam nas dgag bsgrub byed pa ni blo gros dog pa'i

rnam 'gyur ngom pa'o/ /bshad mdzod ma dang / sga theng ma las bshad pa de ltar kho bo cag gis kyang 'dod pas 'gal ba ci zhig yod/ de dag tu bskyed pa zhes bshad pas rang bzhin
gyis grub par 'dod pa dang 'gal lo snyam na/ log rtog de chos lugs 'di las phyir phyogs shing / yid bsrub kyi gsang tshig snying la zhugs pa'i bshes gnyen gzhan la yang
skyes nas lus la lha bskyed pa dang lus dkyil gyi khyad par ma phyed ces pa'i sun 'byin gyi dug mda' 'phangs pa'i rjes su khyed kyang 'jug par 'dod pa'o/ /'o na lus dkyil
gyi lha rnams dang po nas grub pa gsal 'debs pa yin gyi/ cho ga'i sgo nas gsar du bskyed pa ma yin na/ slob dpon rin po ches bhru~M la sogs pa pho brang lnga'i sa bon
du bshad pas/ de'i tshe lha rnams sa bon las bskyed pa phyi bskyed rim dang mthun pa'i bskyed tshul zhig las 'os med do snyam na/ dogs pa de 'dra ba dbang brtul 'ga' zhig
la skye srid pa la dgongs nas ngag 'don de ltar mdzad pa yin la/ slob dpon rin po che'i lung de'i don ni bhru~M la sogs pa rnams pho brang lnga'i gtso bo rnams kyi sa bon
yin par bstan gyi/ lus dkyil bsgom pa'i tshe sa bon de rnams las bskyed dgos par ma bstan no/ /'o na ci snyam na lam dus kyi rig pa'i dbang lnga'i gtso bor gnas gyur pa
lta bu'i tshe rgyu dbang dang mthun par rdo rje'i cho ga gsum las bskyed pa'am/ sa bon las bskyed na bhru~M la sogs pa las bskyed ces pa'i don yin gyi/ lus dkyil bsgom
pa'i tshe sa bon bhru~M la sogs pa las bskyed dgos pa'i don min

no/ /gal te yin na sa bon de dag las lus dkyil gyi lha rnams bskyed par bshad dgos pa las khungs thub kyi gzhung bshad mtha' dag las yi ge de dag las bskyed pa'i tshul cung
zad kyang ma bshad pas/ rje sa skya pa chen po'i gsung dang dngos su 'gal ba'i lus dkyil gyi bskyed gzhi zhig las lus dkyil gyi lha rnams bskyed dgos pa slob dpon rin po
che'i bzhed par bsgrub pa ni slob dpon rin po che la skur pa mi zad pa 'debs pa yin te/ khyod kyi 'dod pa de ltar na sa lugs kyi gzhung bshad snga phyi mtha' dag 'dor dgos
par snang ba'i phyir ro/ /gal te pho brang lnga'i lus dkyil rgyud gzhung gi dgongs par bsgrub pa'i phyir/ /brtag gnyis kyi lung de phyogs mthun du sbyar ba yin gyi/ yi
ge de dag las nges par bskyed dgos par mi 'dod do snyam na/ 'o na sa bon du bshad pa de yang phyogs mthun pa tsam la dgongs nas bskyed gzhi la sa bon du btags pa tsam yin
gyi sa bon mtshan nyid pa ma yin no/ /des na bhru~M la sogs pa'i yi ge 'bru lnga rigs lnga'i sa bon du bshad pa tsam gyis lus dkyil gyi lha rnams sa bon las bskyed par
khas len dgos na/ /rnam bshad nyi 'od las bhru~M la sogs pa rnams de bzhin gshegs pa lnga'i bdag nyid yin par bshad pas yig 'bru lnga po de de bzhin gshegs pa lnga'i ngo
bo'am/ bdag nyid du yang khas blang dgos par 'gyur la/ de ltar rigs lnga'i sa bon yin pa dang / bdag nyid yin pa gnyis khyed la shin tu 'gal ba yin te/ pho brang lnga'i dbus
kyi yig 'bru rnams rigs lnga'i ngo bo las gzhan pa'i sa bon du khyod kyis khas blangs pa'i phyir

ro/ /des na slob dpon rin po che'i lung de'i don ni pho brang lnga'i gtso bo rnams sa bon las bskyed pa de'i tshe bhru~M la sogs pa las bskyed la/ lus dkyil gyi tshe tsaNDa
li dang mthun pa'i yi ge rnams lus dkyil gyi lhar bsgom mo/ /zhes pa'i don gnyis ka tshig nyung ngu'i sgo nas bstan pa yin pas rang gis mthong ba de kho na yin gyi/ gzhan
ni gti mug go snyam pa'i phyogs re ba'i blo de dor na legs par mngon no// //smras pa/ phyogs snga'i bsam pa ma nges pa/ /phyogs 'dzin gtam gyi ca co yis/ /phyogs gzhan
khegs par mngon rlom pa'i/ /phyogs re'i mig can 'ga' med dam/ /rgol ba bdun pa ni/ rgyas gdab rigs mtshon med pa dang / zhes pa'i rgyas bshad du/ kha cig rgyas gdab kyi skabs
su/ sambu Ti las/ rdo rje sems dpa' zhes byar bshad/ /bde ba dam pa ru ni brjod/ /zhes pa'i don 'khor lo drug pa 'dod pa po rnams kyi lugs la spyi gtsug gi 'khor lo
rdo rje sems dpa' bsgom pa la 'bru bsnan pas chog mod/ man ngag 'di pa'i lugs la rgyas 'debs kyi lha bstan pa yin zhing / de dang mthun par slob dpon dgra las rnam rgyal
gyi phyag rgya bzhi las/ kun gyi dbang bskur gnas su ni/ /zhes bshad pas lus dkyil gyi lha la rdo rje sems dpa'i rgyas 'debs pa rgyud dang rgya gar ba'i dgongs pa yin par
gsal lo zhes zer zhing / ngag 'don gyi skabs su lus dkyil gyi lha thams cad la rdo rje sems dpas dbur brgyan zhes zer ro/ /de la sambu Ti'i lung des rgyas 'debs bstan par
gang las

bshad/ gnad kyi gsal byed las/ gsang ba la ni sa yi khams/ /zhes pa nas brtsams te/ chos kyi skur ni rab tu grags/ /zhes pa'i bar gyis rang byung gi ye shes kyi mtshan nyid
ston pa las/ de la rgyas par bstan pa dang / shin tu bsdus te bstan pa'o/ /dang po la gsum/ rten zhu ba la 'byung ba lngar bstan/ brten pa med pa bde ba ye shes lngar bstan/
de nyid rigs lngar bstan pa zhes gsungs pa'i rigs lngar bstan pa'i skabs su/ shin tu rnam dag ye shes che/ /rdo rje sems dpa' zhes byar bshad/ /ces pa'i tshig rkang
gnyis sdebs te/ mi bskyod pa dang rdo rje sems dpa' gnyis kas phyogs gcig tu thams cad bdag nyid kyis ston pa'i gzhung yin pas de ni rgyas par bstan pa'i skabs yin la/ bde
ba dam pa ru ni brjod/ /zhes pa ni bsdus te bstan pa la rten thig le bsdus te bstan pa dang / brten pa bde stong bsdus te bstan pa yin par gsungs pas/ gzhung mtshams kyang
tha dad cing / rigs bdag gis rgyas gdab ston par dogs pa'i gnas tsam yang med la/ rang blos sbyar bas rje btsun gong ma'i lugs su 'gyur ram/ slob dpon dgra las rnam rgyal
gyi gzhung yang / pho brang drug pa ston pa'i gzhung yin gyi/ rigs bdag gis rgyas 'debs ston pa'i gzhung ma yin te gzhung gi skabs la dpyad pas shes yin no/ /de ltar
na bsgrub byed rnam par dag pa med bzhin du rje btsun gyi gsung rnams dor nas gzhan du smra ba 'di la dgos pa ci zhig yod/ 'o na rje btsun gong ma'i gzhung las ji ltar bshad
ce na/ sras don ma las/ dbang

rtags ni lha thams cad la blang na/ gtso bo lnga la sku rdo rje rnam snang la sogs pa lnga/ 'khor rnams la rang gi gtso bo'am/ yang na thams cad kyi dbu la gnas lngar rdo rje
rtse lnga pa re re bsam mo/ /zhes dang / 'phags pa rin po ches/ gtso bo lnga la rdo rje sems dpa'/ 'khor rnams la rang gi gtso bo/ skye mched kyi lha rnams la rang rang
gi kha dog dang mthun pa'i rigs bdag khro bo bcu la srung 'khor gyi skabs 'byung ba bzhin rigs kyi bdag pos dbu rgyan par bsam mo/ /zhes gsungs pa yin no/ /'o na bshad
pa gnyis po ma mthun pas 'phags pas gsungs pa de mi 'thad do zhe na/ mi mthun par snang ba 'di brgyud pa'i man ngag med par yi ge la thug 'phrad byas pa'i smra ba ste/ 'dir
rdo rje sems dpa' ni rigs lnga po rang rang gi rgyu rdo rje 'dzin pa yin pas rang rang gi rigs kyis rgyas gdab pa yang yin la/ rdo rje sems dpas rgyas gdab pa yang yin
pas don gcig pa yang yin no/ /lan la gnyis te/ dngos bstan rtsod phreng so so'i lan dang / zhe 'dod kyi dngos lan ma 'khrul ba'o/ /dang po la gsum ste/ rgol bas kha sbyor
gyi lung don phyogs gcig tu zhen pas blo gros chung ba/ phyag rgya bzhi pa'i gzhung ma mthong bas 'ol spyod ches pa/ 'gal spongs ma shes pas phyogs snga'i 'dod pa bsgrub
pa'o/ /dang po ni/ kha sbyor gyi gzhung de rgyud 'chad pa'i tshe rdzogs rim gyi ye shes ston byed du bshad kyang / man ngag gi tshe lus dkyil ston pa la 'gal ba ci yang
yod pa ma yin te/ rtsa rgyud kyi/ e yi rnam pa lha mo can/ zhes

sogs dang / kha sbyor gyi/ a ni sa ru shes pa bya/ /zhes sogs rnams rgyud 'chad pa'i tshe rdzogs rim dang / man ngag gi tshe lus dkyil gyi khungs su rtsod med du grub pa dang
/ rgyud kyi tshig re re la yang spyi sbas mthar thug gi bshad pa du ma zhig byar yod cing / bya dgos pa la dgongs nas dpal brtse ba chen pos/ thams cad mkhyen pa'i bka'
ni rgya mtsho bzhin/ /zab cing gting dpag dka' la thug pa med/ /rdo rje theg pa'ang dgongs pa du ma yis/ /gsungs shing rdo rje'i tshig gis rgyas gdab pas/ /zhes sogs bka'
stsal ba yin no/ /TIka chen gyi dngos bstan ni/ rgyud 'chad pa'i tshe lus dkyil gyi khungs su 'chad pa skabs su ma babs pa'i phyir ma bshad pa yin te/ don la ma 'brel
ba ma yin gyi/ lus kyi dkyil 'khor 'di dag rtsa thig rlung gsum mkha' 'gros byin gyis rlabs nas rdzogs rim ye shes 'dren pa'i thabs su gsungs pa'i phyir dang / der rdzogs
rim gyi ye shes ston byed du gsungs pa'i phyir ro/ /de ltar na lung de'i don man snye las/ 'khor lo lnga'i dbus su lha mo lnga bskyed pa'i lus dkyil du dngos su bshad la/
de'i tshe tshig rkang pa phyi ma gnyis 'khor lo drug pa 'dod pa rnams kyi de'i khungs dang / lnga pa'i tshe rigs bdag ston par phyag rgya bzhi pa'i lung gi grub bo zhes
pa'i don yin pas/ 'di tsam gyi zin po gsal kha can yod bzhin du rang blos sbyar ba'i bshad par sems pa ni phyogs 'dzin gyi gdon gyis ha cang btab ches pa'o/ /gal te lung
des rdzogs rim kho na las lus dkyil ye ma bstan na/ de ma yin pa'i dngos bstan 'khor lo

drug pa ston byed kyi kyai rdor rgyud gsum gyi lung gsal kha can zhig bstan dgos so/ /des na mkhyen rab dbang phyug gis/ 'di mtha' 'di tsam kho nar gnas so zhes/ /de mtha'
de tsam kho nar rjes dpag na/ /'gro ba'i bla ma'i gsung las brgal ba ste/ /des na mtha' min dgongs pa dpyad par bya/ /zhes gsungs pa 'di blo la nges par gyis la/ gcig bstan
na gcig shos bstan du mi rung ngo snyam du da phyin chad ma sems shig gnyis pa ni/ khyod kyis phyag rgya bzhi pa ma mthong bzhin du de'i don 'khor lo drug par 'chad pa
ni 'ol spyod ches pa yin te/ ji skad du phyag rgya bzhi pa las/ rnal 'byor chos mchog rang gi lus/ /grub pa'i dkyil 'khor skad cig lta/ /lte ba drug cu rtsa bzhi'i rtsa/
/sa yi rang bzhin spyan ma ser/ /las kyi phyag rgya'o/ /snying khar brgyad kyi rtsa rnams la/ /rdo rje btsun mo ma mA ki /mdog sngon gri gug thod pa 'dzin/ /gar gyis legs
rol chu yi khams/ /chos kyi phyag rgya'o/ /mgrin par 'khor lo longs spyod che/ /bcu drug rtsa las gos dkar mo/ /me khams rnam dag kha dog dmar/ /zhal gcig phyag gnyis mdzes
pa ma/ /phyag rgya chen po'o/ /gsang bar padma sum cu gnyis/ /sgrol ma ljang sngo rlung gi khams/ /steng gi bde chen 'khor lo la/ /rdo rje dbyings kyi dbang phyug ma/
/sum cu gnyis ldan kha dog dkar/ /bde chen nam mkha' nyid du mdzod/ /dam tshig gi phyag rgya'o/ /rnam snang la sogs sangs rgyas rnams/ /'khor lo'i dbus su rol zhing gnas/
/zhal mdog mtshan ma la

sogs pa/ /ji skad rgyud las gsungs bzhin bsgom/ /bsam gtan mi nus rnal 'byor gang / /rgyal chen 'khor lo bsgyur ba lnga/ /bde ba dam pa'i yul dang bcas/ /g.yas brkyangs pa
yi ro yi sku/ /'khor lo'i mdog mtshungs zhal gcig pa/ /'khor lo padma rdo rje dang / /rin chen ral gri g.yas na ste/ /g.yas min par ni dril bu'o/ /kun gyi dbang bskur gnas
su ni/ /rdo rje sems dpa' zla ba'i mdog /shes rab ma dang mnyam sbyor ba/ /rdo rje dril bu 'dzin pa bsgom/ /zhes gsungs so/ /kyai thos chung dag slob dpon dgra las rnam
rgyal gyi gzhung gis pho brang drug pa bstan par gzhung gi skabs la dpyad pas shes so/ /zhes smras zin nas/ rnam dpyod kyi blo gros yod na da dpyod cig dang / gzhung de'i
dngos bstan pho brang drug pa yin na/ pho brang dang po lnga la rtsa 'dab kyi grangs dang / 'khor gyi lha mo dang / phyag rgya bzhi bsdu tshul rnams bshad nas 'khor lo
drug pa la de thams cad mi 'byung ba dang / 'khor lo drug po phyogs gcig tu bshad nas/ rnam snang la sogs sangs rgyas rnams/ /'khor lo dbus su rol zhing gnas/ /zhes sogs
kyi spyi sdom phyogs gcig tu byas nas/ /rgyal chen 'khor lo bsgyur ba drug /ces bshad chog pa las/ de bzhin mi 'byung bar 'khor lo bsgyur ba lnga phyogs gcig tu bshad zin
nas/ kun gyi dbang bskur gnas su ni/ /zhes sogs 'byung ba'i don ji ltar yin pa gzu bor gnas pa'i blos smros shig dang / khyed kyi blo gros kyi tshang de da bzod rtogs par
'gyur ro/ /gsum pa ni/ khyod kyis kho bo cag gi 'dod

pa legs par bsgrub pa yin te/ 'di ltar lus dkyil gyi lha thams cad la rdo rje sems dpa' rgyas btab dang / rang rang rigs kyi gtso bo rigs lnga gang rung gis rgyas btab pa gnyis
mi mthun par sems pa ni/ brgyud pa'i man ngag med par yi ge la thug phrad byas pa'i smra ba ste/ 'dir rdo rje sems dpa' ni rigs lnga po rang rang gi rgyu rdo rje 'dzin
pa yin pas/ rang rang rigs kyis rgyas btab pa yang yin la/ rdo rje sems dpas rgyas btab pa yang yin pas don gcig pa yin no zhes bya ba 'di legs par grub pas rtsod pa'i
gzhi lha'i lam la dbang po'i gzhu bzhin dengs par gyur to/ /gnyis pa ni/ sras don ma'i lung dang po dang / 'phags pa'i dgongs pa gnyis don la mi 'gal bar phyogs snga phyi
gnyis ka mthun la/ sras don ma'i phyogs phyi ma ni dbu rgyan rang chas can du bsgom pa'i don yin zhes 'ga' zhig smra yang / de'i don dmigs pa bsgom sla ba'i phyir yin zhing
/ gzhan lha thams cad la rang rigs kyi rigs lnga'am/ de'i rgyu rdo rje 'dzin pa gang yang rung bas rgyas 'debs su rung bas phyag rgya bzhi pa nas 'byung ba dang / rje
btsun gong mas bshad pa dang / kho bo cag gi ngag 'don rnams gnad gcig pa yin pa'i rgyu mtshan gyis nyams len ni spros pa'i bye brag gi ci rigs par nyams su blang du rung
ba yin no/ /des na rdor sems rigs thams cad kyi bdag po yin pa dang / rigs lnga char gyi rgyu rdo rje 'dzin pa yin pas gang du rigs bdag nges gsal med pa'i lha thams cad
la des rgyas 'debs su rung ba yin no/ /'on

kyang rgyu rdo rje 'dzin pa yin na rigs lnga po gang rung yin mi dgos pas rang rigs kyis rgyas 'debs pa yin zhes pa de kho bo cag gis smra ste/ rgyu rdo rje 'dzin pa rigs drug
pa rdo rje 'chang du rgyud gsum dgongs 'grel dang bcas pa las gsal bar gsungs pa'i phyir ro/ /kye dbang brtul dag sa skya pa'i lus dkyil la rgyud gzhung gi khungs med
pa dang / phyi nang thun mong gi lha med pa dang / phyi dkyil dang lus dkyil lha grangs ma mnyam pa dang / lus la lha bskyed pa dang / lus dkyil gyi khyad par ma phyed pa
ste/ dogs gnas kyi gtso bo lnga'i sgo nas rtogs rtags dang / mun sprul 'ba' zhig yin gyi/ chos rnam dag ma yin no zhes pa'i than skad kyi nga ro chen pos mi zad pa'i spring
/ yig phyogs thams cad du bsgrags te/ lam 'di rtsa ba nas 'jig par rtsom pa'i rgol ba dag byung ba'i tshe kho bo cag gi rje thams cad mkhyen pa 'dis yang dag pa'i lung
dang rigs pa'i rdo rjes phyir rgol ba'i log rtog gi brag ri phye mar byas te lugs 'di rtsod med du bsgrub pa yin gyi/ de las gzhan dus mtshungs pa'i chos lugs 'dis zhal
'dzin par khas 'che ba kha cig ni the tshom gyi 'khyogs la 'phyang mo yug tu byed pa dang / phal cher ni drang srong ngan pa'i rnam thar bzhin smra bcad kyi brtul zhugs
bzung ste gnas pa las chos dang mthun pa'i lan 'debs par spobs pa su yang yod pa ma yin na/ ding sang mtshan ma ngan pa'i tshig bden med du ma zhig phreng du bsgrigs te
smra ba ni/ gal te chos kyi grags pa yi/ /smra ba'i nyi ma nub pa na/ /chos rnams gnyid log yang na shi /chos ma yin

rnams da gzod long / /zhes gsungs pa de 'dra ba'i thog tu babs par snang ngo / /smras pa/ mi shes lung dang rigs pa yi/ /tshig phreng ngal ba lhur byas kyang / /blun po'i kha
shags ji bzhin du/ /rang gis rang nyid pham par byas/ /rgol ba brgyad pa ni/ bza' ba'i dam tshig med pa rnams/ /zhes smras nas/ de'i rgyas bshad du gzhan dag na re/ dbang
bskur rab gnas kyi dus su sdom brtson rab byung rnams kyi tshogs 'khor mi byed de/ chos kyi rje sa skya paNDi tas bkag pa'i phyir ro zhes 'dod do/ /de mi 'thad pa ni
chos rje rang gi lung dang 'gal ba dang / rje btsun chen po'i lung dang 'gal bas so zhes sun 'byin pa'i tshe/ chos kyi rjes rab byung la dpa' bo'i ston mo dgos par bstan
zhing / dpa' bo'i ston mo de tshogs 'khor gyi dbye bar mngon rtogs ljon shing du gsungs shing / chos rje rang gis kyang gsungs/ phyogs snga ma ni dus khyad par can gyi dus
su dpa' bo'i ston mo yang mi byed pas bza' ba'i dam tshig las nyams/ chos rjes bshad pa ni klu sgrub nas jo bo dang kha che paN chen sogs kyi lugs yin pas sa skya pa'i
rang lugs ma yin zhes dang / dus khyad par can gyi tshe rab byung gi tshogs 'khor ma byas na rtsa ltung bcu gsum par 'gro ba 'khrul spong gi dgongs pa yin no/ /zhes smra
zhing rgol bar byed do/ /lan la gsum ste/ rgol bas tshig la nang 'gal spong ba/ gong ma'i gsung la dogs pa dpyad pa/ dngos lan btab pa 'phros dang bcas pa'o/ /dang po la
gsum ste/ rgol bas dngos rtags ma phyed pas sa paN gyi

gsung pa nang 'gal bsgrub/ spyi gsal 'dres pas rje btsun gyi gsung la nang 'gal bsgrub/ cal col mang pas klu sgrub sogs rtsa ltung can du bsgrub pa'o/ /dang po ni/ khyed kyis
rab byung la tshogs 'khor bya dgos ste/ chos rjes de la dpa' bo'i ston mo dgos par bstan pa gang zhig dpa' bo'i ston mo de tshogs 'khor gyi dbye bar ljon shing las dang
/ chos rje rang gnyis char gyis bshad pa'i phyir/ zhes pa de la 'di ltar/ ljon shing las tshogs 'khor gyi dbye bar bshad pa'i tshogs 'khor yin na/ sa skya pa rang lugs
kyi tshogs 'khor yin dgos par thal/ ljon shing las bshad pa'i tshogs 'khor yin na sa skya pa rang lugs kyi tshogs 'khor yin dgos pa'i phyir/ rtags khyab grub mtha' la song
ba e nges/ 'dod na/ chos rjes bshad pa'i dpa' bo'i ston mo chos can/ der thal/ de'i phyir/ 'khor gsum char la lan med do/ /gzhan yang de chos can/ rnal 'byor pa'i bya ba'i
tshogs 'khor yin par thal/ ljon shing las gsungs pa'i tshogs 'khor mtshan nyid pa yin pa'i phyir/ rtags khas/ 'dod na ma yin par thal/ rab byung gi bya ba'i dpa' bo'i
ston mo yin pa'i phyir/ de gnyis kyi khyab 'brel ni/ rnal 'byor pa'i bya ba'i tshogs 'khor mtshan nyid pa dang / rab byung gi bya ba'i rjes mthun pa gnyis so sor phye ste
bshad pa las shes so/ /gnyis pa ni/ rab byung gi dpa' bo'i ston mo byar rung bas/ tshogs 'khor byar rung dgos na/ 'di ltar rje btsun gyi bshad pa'i dpa' bo'i ston mo de
tshogs 'khor mtshan nyid par yin par

thal/ de de'i dbye ba yin pa'i phyir/ 'dod na/ rnal 'byor pho mo gnyis ka tshogs pa'i 'khor lo yin par thal/ tshogs 'khor mtshan nyid pa yin pa'i phyir/ khyab ste/ ljon shing
las/ rnal 'byor pho mo gnyis ka tshogs na tshogs kyi 'khor lo/ dpa' bo 'ba' zhig tshogs na dpa' bo'i ston mo/ dpa' mo 'ba' zhig tshogs na dpa' mo'i ston mor bshad pa'i
phyir/ gzhan yang dpa' bo'i ston mo tshogs 'khor mtshan nyid pa yin na/ phyogs snga ma ni dus khyad par can la dpa' bo'i ston mo tsam yang mi byed ces pa'i yang sgras gang
gcod pa yin smra dgos so/ gsum pa ni/ dus khyad par can gyi tshe rab byung gi tshogs ma byas na rtsa ltung 'byung ba 'khrul spong gi dgongs pa yin na/ chos rjes bshad
pa'i klu sgrub nas chos rje rang gi bar mtha' dag rtsa ltung can du thal/ dus khyad par can la tshogs 'khor mtshan nyid pa mi mdzad pa'i gang zag yin pa'i phyir/ gtan tshigs
grub ste de gnyis kyi zlas phye ba'i tshogs 'khor rjes mthun pa kho na mdzad pa po'i gang zag yin pa'i phyir/ khyab ste/ de dag gi mdzad bya rjes mthun pa kho na yin
na mtshan nyid pa yin par 'gal ba'i phyir ro/ /gzhan yang khyod kyis kho bo cag dbang bskur rab gnas sogs kyi tshe dpa' bo'i ston mo tsam yang mi byed pa nges pa can su zhig
las thos/ khyod ltar du sha chang dang phyi dro'i kha zas gang 'byor zhig la nang mchod byin rlabs shig byas nas bag med du bsten pa la 'jig rten pa dag 'khrul gzhi bskyed
pa'i phyir tshogs 'khor byed do zhes dril chen po sgrog par byed dam/ gal te mi

byed par grags pas so snyam na grags pa tsam gyi rjes su 'brangs te dgag bsgrub byas pa'i phyir rang nyid dpyod ldan ma yin par bsgrub pa'o/ /gnyis pa ni/ 'o na rab byung gi
dpa' bo'i ston mo byar rung na/ des tshogs 'khor gyi dbye ba bshad pas khyed la 'gal lo snyam na mi 'gal te/ ljon shing las dpa' bo'i ston mo tshogs 'khor gyi ming don
las phye ba'i ya gyal du bshad kyang / dbye ba'i ya gyal yin na dbye gzhi de yin mi dgos te/ dper na bden gnyis kyi dbye gzhi 'jig rten pa'i blo tsam dang shes bya tsam yin
par bshad kyang / don dam bden pa de gnyis gang yang ma yin pa bzhin no/ /des na rje btsun gyi dbye gzhi ya gyal du bshad pa de thams cad tshogs 'khor mtshan nyid pa yin
par zhal gyis bzhes pa ma yin te/ gal te yin na rje btsun nyid kyis tshogs 'khor la rnal 'byor pho mo gnyis ka tshogs dgos par bshad pa dang nang 'gal du 'gyur ba'i phyir
dang / de gnyis ma tshogs na tshim pa drug pa dngos kyang byar med pas/ tshogs 'khor mtshan nyid pa'i don mi gnas pa'i phyir/ mdor na tshogs 'khor mtshan nyid pa dang
/ rjes mthun par 'jog pa ni tshim pa drug pa dngos su byar yod med kyi khyad par las rab tu phye ba yin la/ de ltar yin pa de'i phyir las rgya la brten nas rdzogs rim gyi
ye shes dngos su bskyed de/ lus sems lhan skyes kyi bde bas tshim par byar nus pa'i rnal 'byor pa kho nas tshogs 'khor bya ba dang / de 'dra ba'i nus pa med na khyim pa
rdor 'dzin yin yang chags pa'i rnam rtog dang bcas pa'i phyir/ /tha mal pa'i 'dzag bde yin

gyi/ 'gyur med kyi bde ba ma yin pas tshogs 'khor mtshan nyid pa byar med pa dang / rab byung rdo rje 'dzin pa ni bshad ma thag pa'i nus pa dang ldan zhing ji tsam bzang yang
bstan pa la gces spras su bya ba'i phyir/ de 'dra ba'i spros bcas kyi spyod pa dngos su mi mdzad pa yin no/ /don de la dgongs nas mkhyen rab dbang phyug gis rnal 'byor
pas bya ba'i tshogs 'khor mtshan nyid pa dang / rab byung gis bya ba'i tshogs 'khor rjes mthun pa gnyis su phye ste bshad pa yin no/ /de bzhin du grub pa'i dbang phyug chen
po Dombhi he ru kas kyang dpa' bo dang bral ba'i dpa' mo dang / dpa' mo dang bral ba'i dpa' bo dag gi tshogs kyi 'khor lo bskor bar mi bya'o zhes bshad pa yin pas/ tshogs
'khor gyi ming du btags pa mtha' dag tshogs 'khor mtshan nyid par sems pa ni bram ze'i khyi'u la mer btags pa dang / btso bsreg gi bya ba re ba ltar rnam par 'khyams
pa yin no/ /des na 'khrul spong las/ tshogs kyi gral du thun mong gi rgyu bzhi gang rung sngon du 'gro bas tshogs rdzas stobs pa mi gtsang ba'am/ sdom pa 'og ma'i bcas pa
dang 'gal du dogs pas dwangs du mi len na rtsa ltung du bshad kyi/ rab byung gi dus khyad par can la tshogs 'khor mtshan nyid pa ma byas na rtsa ltung du 'gyur ba 'khrul
spong gi dgongs pa yin zhes pa ni ha cang rmongs tshab ches pa'i gtam yin pas thar pa don du gnyer ba'i blo gros can rnams kyis bag zon gyis shig gsum pa la gnyis te/ skabs
don gyi dngos lan dpyis phyin pa dang / 'khrul med kyi lung khungs rgyas par bshad

pa'o/ /dang po ni/ rje thams cad mkhyen pa nyid kyis mdzad pa'i bla chen chos rin dpal ba'i dris lan de nyid kyis 'di'i lan yang theb pas/ 'di ltar tshogs 'khor sogs kyi zhal
ta rnams la zhu ba mdor bsdus te phul na/ tshogs 'khor byed mkhan gyi gang zag de dge slong sogs rab byung yin nam/ rnal 'byor pa yin/ 'di gnyis las mi 'da' lags/ dang
po ltar na tshogs rdzas la tshim tshim du longs mi spyod pa de chos rje'i dgongs pa yin pa khyed rang gis zhal gyis bzhes tshar/ de'i tshe 'o skol rnams chos gos 'dzin pa'i
rab byung lags mod/ gnyis pa ltar na rang rgyud la ye shes rgyas pa'i thabs su tshogs 'khor lkog tu bya ba dang / gdul bya gzhan ma dad pa bzlog pa'i phyir du dngos su
byed pa gnyis las ma 'das/ dang po ltar na bskyed rim gyi ting nge 'dzin gyis tha mal gyi snang zhen 'gog nus pa gcig dgos par chos rjes dpe dang bcas te gsungs/ 'di lta
bu'i yon tan bdag la med/ rang re'i gsung yin na tha mal gyi snang zhen dang / rdzas la dag ma dag gi rtog pa ma spangs pa'i tshogs 'khor byed mkhan su yod gsungs gda'
ba/ de lta bu'i nus pa yod na skyabs su mchi/ 'on kyang yon tan 'di thob par zhal gyi bzhes pa'i sngags 'chang rnams tshogs 'khor byed pa'i drung du/ lug sha bzang po gcig
dang / khyi sha rul pa gcig phul na bzang ngan gyi rtog pa 'dug mi 'dug mngon sum gyis grub pa mchi/ gnyis pa ltar na gzhan gsang sngags la mi mos pa bzlog pa'i don du
skye bo mang po'i dbus su dri chen la sogs pa'i ma dag pa'i

rdzas rnams dag pa'i rdzas su dngos su bsgyur nas gzhan gyi ma dad pa dngos su bzlog nus pa'i rnal 'byor pa chen pos byed par bshad kyi/ de rnams mi nus na byed par ma bshad
gda'/ des na bdag gis nyan thos kyi sgor zhugs pa dang / rdo rje theg pa'i rnal 'byor pa la'ang so thar gang rung gi sgor zhugs pa cig nges par dgos par don la gnas shing
/ rje yab sras kyi gsung rab las kyang 'byung la/ rnal 'byor pa che chung gnyis ka'i yon tan gang dang yang mi ldan zhing / rten chos gos 'dzin par song bas rang gi rgyud
tshod dang mthun pa'i spyod pa nyams su blangs pa lags/ yang drung pa'i gsung yig tu tha mal pa'i 'khrig pa dang / lhan cig skyes pa'i ye shes gnyis ngo 'phrod ma 'phrod
ma gtogs pa khyad med gsungs pa ni/ byang chub bsgrub pa la gegs byed kyi nor pa chen po lags pas/ bdag gi zhu yig 'di sleb phyin chad grub mtha' 'di zhal nas 'don pa
lta zhog thugs la'ang skad cig tsam yang mi 'chang ba zhu/ 'di'i rgyu mtshan dbang po gnyis byung bde ba ni/ de nyid yin zhes skye ngan smra'i/ de ni bde ba che nyid du/
/rgyal ba mchog gis ma gsungs so/ /zhes lung du drangs nas dgag pa yang yang mdzad pa ma gzigs lags sam/ grub mtha' 'di mu stegs kyi gsang sngags pa rnams kyi 'dod pa yin
par slob dpon mai tri pas bshad pa gda' zhing / bod du rngog chos rdor bzhed pa la rje sa skya pa yab sras rnams kyi dgag pa mdzad pa de lags mod/ spyir ding sang gi sngags
pa rnams kyi mi 'gyur ba'i bde ba dang 'dzag pa'i

bde ba gnyis shan ma phyed par gda'/ lhan cig skyes pa'i ye shes yin na rgyu mi 'gyur ba'i bde ba las byung bas khyab lags so/ /zhes gsungs pa de nyid chos kyi rje mkhyen rab
dbang phyug gi dgongs pa phyin ci ma log pa yin pas shes ldan dag gi lag len rgyud sde dang mthun par bya dgos kyi/ bshes gnyen ngan pa gdon gyis zin pa'i bslab col gyi
rjes su mi 'brangs ba gal che'o/ /gnyis pa la gsum ste/ tshogs 'khor mtshan nyid pa rnal 'byor pas bya dgos pa'i lung / rab byung gi byar mi rung ba'i lung / tshogs rdzas
kyi sha chang rgyud sde las bshad pa dgos pa'i lung ngo / dang po ni/ 'o na tshogs kyi 'khor lo mtshan nyid pa byed pa la nges par rnal 'byor pa nus pa can dgos par gang
nas bshad ce na/ dpal dus kyi 'khor lo'i 'grel par/ 'di byis pa'i skye bo rnams kyis brjod par bya ba gang yin de/ de bas rgyud kyi rgyal po thams cad las bdud rtsi lnga
la sogs pa rnams bza' bar bya ba gsungs pa de ni bden te/ 'on kyang rnal 'byor pa rnams kyi yin gyi/ tha mal pa'i sems can rnams kyi ni ma yin no/ /gang dag gi sngags
kyis stobs sam/ bsam gtan gyis sbyangs pa byas pa dang / rtogs pa byas pa dang / rab tu 'bar bar byas pa dang / bdud rtsir byas pa'i dug rnams ni dug med par 'gyur ba dang
/ chang rnams ni 'o mar 'gyur ba dang / dug gi chu la sogs pa'i gdug pa rnams dang / sems can rnams la 'chi ba ster bar byed pa la sogs pa rnams ni bcud len du 'gyur ba
dang / rus pa rnams ni me tog tu 'gyur ba dang / so rnams

ni mu tig gi 'bras bur 'gyur ba dang / thod pa ni padmar 'gyur ba dang / sha ni pu tra ke shar 'gyur ba dang / khrag ni sihla kar 'gyur ba dang / gci ba ni gla rtsir 'gyur
ba dang / khu ba ni ga pur du 'gyur ba dang / gshang ba ni gzhi mnyam du/ ba spu rnams ni gur gum gyi ge sar du 'gyur ba ste/ de ltar gdug pa'i rdzas du ma rnams ni gdug
pa'i rang bzhin yongs su btang ba'i phyir sbyang ba byas pa dang / rtogs pa byas pa dang / rab tu 'bar bar byas pa dang / bdud rtsir byas pa rnams rang bzhin gyis zos pa
yang lus la stobs chen po rgyas par byed par 'gyur ro/ /gshang ba la sogs pa rang bzhin gyis dag pa rnams lus la byugs pa ni mchog gi dri rab tu ldang bar byed do/ /de'i
phyir rnal 'byor pa rnams kyis de bzhin gshegs pas gsungs pa rnams te/ gzhan lha dang sngags ma bsgrub pa bklags pas rmongs pa mkhas pa'i mngon pa'i nga rgyal dang ldan pa
chu skyar gyi rgyu ma 'dzin pa/ tshogs khang dang gtsug lag khang gi rdzas la mngon par chags pa dang ldan pa/ yi dwags dang dmyal ba'i skye bar skye ba 'byung ba/ nges
par bcings pa/ rang gi don dang gzhan gyi don nyams pa/ rgyud las gsungs pa'i don la phyin ci log gi don ston pa'o/ /yongs su brtag pa mi byed pa'i skye bo bdud kyi rigs
chen po rnams kyis bza' ba ni bcom ldan 'das kyi gsungs pa rnams su mi 'gyur ro/ /zhes legs par bka' stsal to/ /gnyis pa ni/ 'o na sbyang rtogs 'bar gsum nus pa'i rab tu
byung ba rnams kyi tshogs 'khor dngos su byas

pas skyon du mi 'gyur ro snyam na/ min te/ bde mchog stod 'grel las/ gang gi tshe dbang bskur ba la sogs pa'i nyin zhag la bya ba'i phyi'i dam tshig gis ni shin tu sbas pas
bya zhing / phyi nas bla ma dam pa rnams kyis rigs kyi bu rnams la dgag par bya'o/ /dge slong rnams la ni dbang bskur ba'i dus su yang sbyin par mi bya ste/ chos gos 'dzin
pa rnams la bla mas rang gi tshig gi thams cad rab tu bstan par bya'o/ /rnam pa gzhan du na bla ma dam tshig las nyams par 'gyur ro/ /zhes bshad pa'i phyir ro/ /des na
sbyang rtogs sbar gsum dngos su nus kyang rab tu byung ba'i cha lugs 'dzin pas de lta bu dngos su byas na rang nyid la nyes par mi 'gyur yang / thub pa'i bstan pa la gnod
pa'i phyir dngos su mi mdzad pa yin no/ /de ltar na dbang dus su bza' ba'i dam tshig tu gsungs pa de dag nyams par 'gyur ba ma yin nam snyam na/ dus khyad par can gyi tshe
ni mkhyen rab dbang phyug gis ji skad bshad pa ltar rjes mthun pa'i tshul gyis nyams su blangs pas chog la/ rgyun gyi bza' ba'i dam tshig tu ni cho ga bzhin du bsgrub
pa'i bdud rtsi ril bu ji tsam 'byor pa bsten pas dag bya de legs par khegs pa yin te/ 'grel chen de nyid las/ rnam par snang mdzad la sogs pa lnga'i ril bu yungs kar gyi
tshad tsam nyi ma so sor dam tshig bsten pa'i don du'o zhes gsungs pas so/ /gsum pa ni/ spyir rdo rje theg pa'i gzhung las bshad pa'i mchod pa'i yo byad dang / tshogs kyi
rdzas dang rdzogs rim bsgom pa'i tshe/ lus dub pa gso ba'i phyir du gsungs pa'i sha ni kha na ma tho

ba med pa'i sha kho na yin pas khyab ste/ bde mchog stod 'grel las/ da ni 'jig rten pa'i dngos grub bsgrub pa'i phyir pho nya mo'i kun tu spyod pa dang / 'khor lo 'dus pa la
bdud rtsi ril bu dang / g.yul du mtshon gyis bsad pa kha na ma tho ba dang bral ba'am/ nad kyis shi ba'am/ las ngan pas bsad pa yang ste/ go ku da ha na la sogs pa rnams
dang / nye bar spyod pa lnga la sogs pa rnams kyis pho nya mo rnams mchod pa'i cho ga phyi rol dang nang du gsungs te/ khyad par dus la zhes pa la sogs pas so zhes dang
/ yang dus 'khor 'grel chen las/ rgyu gang gis phyir mtshan ma dang kha na ma tho ba dang bcas pas srog gcod par gyur pa rgyud de'i phyir rnal 'byor pa rnams kyi mtshan
ma med pa dang / kha na ma tho ba med pa go ku la sogs pa bza' bar bcom ldan 'das kyis gsungs so/ /'dir yul gang na 'jig rten pa rnams kyis gang bza' ba ma yin pa dang /
gang btsong ba ma yin pa go ku la sogs pa rang gi las kyis shi ba dang / g.yul du las ngan pa'am/ rang gi skyon gyis chom rkun la sogs pas bsad pa de rnams rnal 'byor pas
bza' bar de bzhin gshegs pas gsungs so/ /rdzas kyi nyos pa ni ma yin zhing pha mes la sogs pa dang mchod sbyin la sogs pa'i bya ba la bsad pa yang ma yin te/ mtshan ma dang
bcas pa'i sha bza'o zhes pa ni de bzhin gshegs pas ma gsungs so/ /zhes dang / gsang 'dus rtsa rgyud las/ sha chen dam tshig mchog gi ni/ zhes sogs kyis 'grel chen sgron
gsal las/ sha chen zhes bya ba la

sogs pa gsungs te/ che ba ni mi ste/ de rnams kyi sha ni shi ba'i ro las byung bas na dam tshig mchog ste/ des gtor ma byin la/ rdo rje gsum mchog ces bya ba rang gi lus bsgrub
par byas na nam mkha' la gnas pa thob par 'gyur ro zhes sogs rgya cher bshad nas/ don bsdu ba na kha na ma thob ba med pa'i sha med na cho ga bya ba bstan par bya ba'i
phyir sha rnams thams cad ces bya ba la sogs pa gsungs te/ de ltar bshad pa'i sha rnams ma rnyed na bsgoms pas sha rnams bskyed par bya'o/ /yang na bag phye la sogs pa
la mi ro la sogs pa byas la/ de'i rang gi gzugs las srog dang bral bar bsam nas/ de'i man ngag gis bsgrub par bya'o/ /rdo rje sbyor ba ste mi bshig pa'i kha zas kyi cho
ga bshad ma thag pa 'di byas na sgrub pa po la sangs rgyas thams cad kyis byin gyis rlobs par mdzad cing / mngon par 'dod pa'i don gyi dngos grub thob par 'gyur ro/ /zhes
bya ba la sogs pa rgyud dang gzhung 'grel tshad ldan rnams las shin tu mang bar gsungs so/ /des na sa bcu pa'i byang chub sems dpa' padma dkar po dang / phyag na rdo rje
la sogs pas chos shin tu gsal bar bshad pa 'di dag rgyang ring du bor nas/ ltar snang ba'i lung dang rig pas phyin ci log gi grub pa'i mtha' 'dzugs pa ni/ 'dod sred can
gyi gdon gyis zin pa'am/ shes pa rang bzhin du mi gnas pa'am/ mngon sum la smyon pa kho na yin par gor ma chags so/ /de bzhin du dkyil 'khor gyi cho ga mchod pa dang / rnal
'byor pa rnams kyis bsten byar gsungs pa'i chang yang rgyud sdom pa 'byung ba nas ji

ltar bshad pa ltar/ gtso bo'i cho ga tshul bzhin du byas pa'i bur chang ngam/ nas la sogs pa rgyud sde nas bshad pa dgos pa yin gyi/ ci yang rung ba'i chang gis tshogs rdzas
byed pa bshad pa med do/ /de ltar bshad pa'i sha dang chang rnams kyang dpa' bo'i ston mo la sogs pa'i tshe lha'i rnal 'byor brtan po dang ldan pas cung zad kha tshim pa
tsam bsten pa yin gyi/ ha cang rgyas pa dang ting nge 'dzin brtan po dang mi ldan pa'i las dang po pa'i rig pa 'dzin pa dag gis cho ga tsam shes pa'i gtan tshigs kyis ci
dgar 'jug pa dang / 'dzag bde don gnyer gyi blos phyag rgya bsten pa rnams bkag pa yin te/ dus 'khor las/ phyag rgya bsgom pa'i don du gsungs te nyin mtshan dus su chags
pa zad pa'i don ni min pa nyid gsung gi rdo rje mchod pa'i don te/ nges par sngags pa rnams la myos byed gsungs pa nyid ma yin/ zhes dang / de'i 'grel par/ da ni phyag
rgya zhes pa la sogs pas rnal 'byor pa rnams kyi phyag rgya dang / myang ba dang / kha zas dang / rgyu ba'i nges pa gsungs te/ 'dir bcom ldan 'das kyi phyag rgya gsungs pa
ni/ bsgom pa'i don du rnal 'byor gyi phyag rgya gsungs pa ste/ chags pa zad pa'i don ste/ rgyur nyin mtshan du bud med dang rol bar gsungs pa ni ma yin no/ /de bzhin du
chang btung ba ni cung zad kha tshim par byed pa ste/ bum pa la sogs pa bzhin du ma yin te/ myos byed ni rnal 'byor gyi dbang po rnams la thar pa ster bar byed par mi 'gyur
ro/ /zhes gsungs so/ /de bzhin du slob dpon chen po dznyA na kirtis/ gang

yang 'di skad du bshad pa'i dkyil 'khor ba'i chos kyi don mi shes par dam tshig dang sdom pa la sogs pa thos pa tsam la brten te/ dge ba la lhod pa 'ba' zhig tu ma zad kyi/
sangs rgyas bcom ldan 'das kyi kho bo rnal 'byor pa rnams la rjes su gnang ba yin no zhes sgra sangs mthon por sgrogs shing chags pa la sogs pa'i dbang du gyur pa'i sems
kyi rgyud kyis mi dge ba rnams kyang byed pa de rnams ni sangs rgyas bcom ldan 'das la skur pa btab cing bslus pas shin tu dam tshig nyams pa'i phyir mnar med pa nyid du
ltung bar 'gyur ro/ /zhes bshad pa'i phyir ro/ /de bas na gnas skabs su bya ba'i khyad par 'di la bsnyad btags te bag med par spyod pa dag ni/ lhag spyod kyi ting nge 'dzin
bsgom pa'i rnam par thar pa dang kun tu mtshungs pa'o/ /smras pa/ yang dag mgon gyis ma gzigs pas/ /rnam dag dam pa'i tshul dor nas/ /ma dag 'tsho ba don gnyer ba/ /mtha'
dag tshogs kyi lan yod min/ /mjug gi chos ltar bcos nas chos min byed/ zhes sogs tshigs su bcad pa gcig la rgyas bshad mi 'dug kyang / de'i lan ni/ rgyal ba nyid kyis
legs par btab pa yin te/ 'phags pa dge ba'i rtsa ba yongs su bzung ba zhes bya ba'i mdo las/ kho bo cag gi rje thams cad mkhyen pa 'di lung bstan pa'i mjug tu/ gang dag
phyi dus dge slong rnams 'byung ba/ /rtsub dang gtum dang shin tu rtsub pa yi/ /dge slong gzhan gyis 'di la rtsod par 'gyur/ /chos 'di rgyal bas gsungs pa ma yin zhes/ /'jig
rten phyin ci log la kun dga' bltos/ /zhes dge

slong lta ba dang tshul khrims log par spyod pa rnams kyis lung rigs ltar snang gi sgo nas rtsod pa dag 'byung bar lung bstan pa'i thog tu babs pas 'di lta bu smra ba dag rje
thams cad mkhyen pa 'di la lhag par gus pa'i rgyur dpyod ldan rnams kyis nges par bya'o/ /'on kyang ding sang bstan pa'i snyigs ma ches lhag par gyur pas smin grol gyi
lam ston nus par khas 'che ba phal cher zhig yongs rdzogs dge bsnyen gyi bslab par bya ba tsam la yang 'khu 'khrig za ba shas che bar snang bas tshig 'di rang gzhan kun
la gzu bor gnas pa'i blos brtags te smras pa yin na/ rtsod phreng 'di'i nang na 'di nyid kho na legs par byas pa yin no/ /smras pa/ chos tshul 'di la sbyangs sbyangs pa'i/
/bstan 'dzin gzhan la smod smod pa/ /de dag rnams kyis rang rang gi /smra bya'i gnas la nges nges kyi/ /bsgrub byed don du mna' bor bas/ /rang gzhung zin par khas 'che
ba'i/ /thos chung rnams kyis rang gis rang / /lha rnams dga' ba'i grangs su byas/ /gsar chung yid srub rigs kyi tshig /thun tshags bsdus pa'i smod pa'i mda'/ /phyogs 'dir
'phen brtson sred ldan de/ /'dod pa'i khyim du gnyid byos shig /ces smra'o/ /a ho badzra dznyA/ phyogs kun 'phrin las zer gyis 'gebs nus pa'i/ /'od gsal nyi zla'i snang
ba 'di med na/ /tshur rol mthong ba'i srin bu me khyer gyis/ /sa gsum snang byed dbang po bya nus sam/ /sngon dus rtog ge'i chang gis rab myos pa'i/ /phyir rgol glang po
smyon pa'i dor stabs kyis/ /gsung ngag mtsho skyes rtsa

ba dkrugs pa'i tshe/ /nyes spong lung rigs shes pa 'ga' yod dam/ /deng dus mkhas mang ngang pa'i ded dpon dang / /gzhan zer dbyangs su len pa'i bung ba yang / /chos 'di'i mkha'
la 'dab bzang ji bzhin du/ /'phur lding byed 'di mgon de'i drin min nam/ /gong ma'i bzhed gzhung ming gi mthar byed cing / /lam bzang bsgom la 'gyod tshang gzhung 'dzugs
pa'i/ /'byung po'i rigs la phebs par smra byed cing / /rang sde smod rnams gdon gyis ma btab bam/ rgyal po'i 'phrin dang g.yo sgyu'i sbyor ba yis/ /'bad pas bsgrub pa'i
dad pa'i rjes 'brang gis/ /sgra 'dzin dbang po gzhan smod ngur mo yis/ /rgyun du rtser la bsam sbyor gzhan med dam/ /chos brgyad 'khor dang khyim la 'khron pa yi/ /kun
dkris dbang gis dgag bsgrub zol sbyor mkhan/ /lus med 'dod pa'i bde ba bsgrub rnams la/ /nyung ngu'i tshig gis lan 'di rig par smras/ /gsung rab rgya mtsho'i don la ma
phyogs par/ /lan brgyar 'chad dang nyan pa'i grar zhugs kyang / /tshig tsam 'don pa'i ngal bas dus 'da' ba'i/ /blun po rnams kyis smad par ma gyur cig /'di sbyar dge bas
gsung ngag yid bzhin nor/ /sems 'jal rtog pa'i byi dor gyis sbyangs te/ /thos bsam bsgom pa'i rgyal mtshan rtser bzhag nas/ /blo gsal mang po'i mdun sar bsngags par shog
/'gro gsum mchod 'os thub bstan ganggA'i rgyun/ /nyes bshad 'phrog byed rkang pas ma bcos pa/ /bdag blo skal ldan shing rta la brten nas/ /srid mthar 'gro ba'i gdung ba sel
bar shog /tshe rab kun du dal

'byor gru bo che/ /'phags nor rin chen bdun ldan legs thob ste/ /'phrin las ba dan dkar po'i thabs mkhas kyis/ /rnam grol sku bzhi'i gling du bgrod par shog /ces gsung ngag
rin po che lam 'bras bu dang bcas pa'i gdam ngag gzhung ji lta ba bzhin dkri ba'i lam gyi sgo nas mtha' yas pa'i 'gro ba rnams 'chi ba med pa'i gnas su 'dren par byed pa'i
phyag len gyi rim pa'i cha shas phyogs re ba gang yin pa de dag la bshes gnyen gzhan gyis brgal zhing brtags pa'i lan rnam par nges pa tshangs pa'i rigs sngags zhes bya
ba 'di ni/ khams gsum chos kyi rgyal po yongs 'dzin ratna wardha yab sras kyi gsung ngag bdud rtsis skal ba bzang por byas pa shAkya'i dge slong dkon mchog lhun grub kyis
'phags pa'i yul na bi ro dhi zhes grags pa sa mo glang gi lo/ de bzhin gshegs pas bdud dang mu stegs pham par mdzad pa'i dus chen cho 'phrul gyi zla ba'i dkar phyogs bsil
zer byed pa'i dkyil 'khor lang tsho rab tu rgyas pa'i nyin/ shrI e wa~M chos ldan yon tan rin po che du ma'i 'byung gnas kyi gtsug lag khang chen po'i yang steng du legs
par sbyar ba'o/ /yi ge'i 'du byed mnga' ris yul ljongs kyi/ /thig ler rab skyes brtul zhugs mchog 'dzin cing / /mang thos nor 'chang nam mkha' brtan pa yi/ /sor mo'i
pad dkar bzhad pa'i ze'u 'bru 'o/ /'dis gsung ngag rin po che'i bstan pa phyogs thams cad du dar zhing rgyas pa'i rgyur gyur cig shu bhaM mastu sarba dza ga taM/ zhes pa
de rnams kyis brgal lan tshangs pa'i rigs sngags nyid

bshad pa bstan zin nas/ gnyis pa de'i don bsdus bshad pa ni/ brgal lan tshangs pa'i rigs sngags kyi don bsdus don brgyad pa zhes bya ba las 'di ltar 'byung ste/ brgal zhing
brtags pa'i lan rnam par nges pa tshangs pa'i rigs sngags kyi don bsdus pa'i tshigs su bcad pa/ rje btsun dam pa rnams la phyag 'tshal lo/ /stobs ldan mda' lnga'i 'jug pas
ma bsgrin zhing / /dregs ldan lha brgya'i gtsug tu ngal gso mdzad/ /byams ldan bdud rtsi'i 'tsho ba la dges pa'i/ /dpal ldan sa skya'i bla chen phyag gi gnas/ /gangs can
ljongs 'dir kun mkhyen gnyis pa zhes/ /rab grags rgyal bas lung bstan 'khor lo'i mgon/ /mkhas kun dga' ba'i mdzad pa bzang po yis/ /ston pa'i rgyal sa 'dzin khyod bsngags
par 'os/ /gang de'i 'phrin las rnyog bral 'o ma'i mtsho/ /dpyod ldan mang po'i bsten byar rnam brtags pa/ /phyogs 'dzin mun pa'i khung bur nyal byed pa'i/ /blo chung
brang 'gro'i tshogs kyis spangs so lo/ /rmad byung brgyud pa'i bzhed gzhung dbang gi rgyal/ /sgros na dbugs kyi dug can gyis 'khyud na/ /'phrin las 'od zer 'phro bar mi nus
pas/ /lung rigs sngags 'di gzhan zer ring du bya/ /chags sdang dug mtsho bsrub pa las byung ba'i/ /tshig rtsub nag po brtsegs pa'i kha dog tsam/ /blo ngan mgrin pa'i rgyan
du re ba dag /khong khro'i mig me 'bar bar ma gyur cig /'di na sa skya'i chos lugs kyi/ /rjes su dad pas 'brangs ba 'ga'/ /phrag dog phyogs 'dzin lhur byas nas/ /rang
gzhan 'byed phyir 'di skad lo/ /sems bskyed brgyud pa med

pa dang / /rjes bzung grangs nges med pa dang / /sta gon 'grel pa med pa dang / /slob dpon grangs nges med pa dang / /dbang bskur yongs dag med pa dang / /lus dkyil 'byung
khung med pa dang / /rgyas gdab rigs mtshon med pa dang / /bza' ba'i dam tshig med pa rnams/ /chos ltar bcos na chos min byed/ /smin par 'dod kyang 'dis mi smin/ /grol bar
'dod kyang grol mi nus/ /nor pa'i chos rnams dgag par bya/ /  ces sogs rgyas bshad dang bcas nas/ /smra po nyid kyis legs byas ltar/ /mtshan ma ngan pa mtshon pa'i tshig
/du ma phreng du dngar bar byed/ blun po rnams kyis gang dran gyis/ /zab mo'i gnas la co 'dri ba/ /'di 'dra 'phel na bstan pa la/ /gnod phyir mkhas pa sun dbyung 'os/ /de
phyir kho bos rnam dpyod kyis/ /rgyas par logs su bkag zin mod/ /slar yang de don rtogs sla'i phyir/ /nyung zhing gsal bar 'dir 'chad do/ /de la rgol ba dang po ni/ spyir
dbu ma lugs kyi sems bskyed 'di lam 'bras brgyud pa la med/ khyad par du rje btsun chen pos mdzad pa'i sems bskyed kyi yi ge ngor chen pas sgo rum nas brnyed zer ba de'i
steng nas sems bskyed byed pa ni brgyud pa chad pa ni tshig de nyid kyi shes shing / yi ge de'i steng nas sus kyang byas pa med zhes lam 'bras pa phyi ma rnams kyi brgyud
pa grangs 'dren par byed do/ /zhes smra'o/ /de'i lan ni/ rje btsun mched kyi dbang chu dang / /mngon par rtogs pa ljon shing las/ /dbang bskur sngon du skyabs 'gro dang
/ /sems bskyed sdom pa 'bogs so zhes/ /gsungs pa de la lag len zhig /sa skya'i chos na yod dam med/ /yod na de yi brgyud pa gang / /med na khungs nas med pa 'am/ /gsar
du chad pa gang yin brtag /dang po ltar na sku mched kyis/

/de ltar bshad pa ming tsam las/ /nyams len rim par ma byung phyir/ /byang chub sems mchog ma bskyed la/ /gsang sngags bstan na phung ngo zhes/ /rdo rje 'chang gis bkag pa
de/ /rje btsun gong ma bsgrub mdzad dam/ /phyi ma ltar na dbang yod kyang / /sngon 'gro'i sems bskyed 'chad do zhes/ /chos dang mthun par smra nus sam/ /rang la khyab pa
bsgrub byas nas/ /phyogs chos gzhan la sbyor ram ci/ /gang ltar byas kyang byang chub sems/ /ma bskyed pa la dbang bskur ba'i/ /nyes pa khyed kyi thog tu babs/ /byed na de
yi brgyud pa ci/ /brgyud pa med pa'i sems bskyed cig /mi 'dod bzhin du khas len nam/ /thun mong min pa'i skyabs 'gro dang / /sems bskyed cho ga byed pa la/ /dbu ma'i lugs
kyi sems bskyed pa/ /lam 'bras pa la med do zhes/ /rnam par dpyod la 'brel ci zhig /kun dang thun mong min pa'i chos/ /tshad ldan brgyud pa gnyis ldan la/ /sems bskyed
brgyud pa med pa zhes/ /smod par byed pa'i smra ba'i lam/ /'dod lha'i bdag po'i phye bar zad/ /phyogs zhen dri la chags pa yis/ /gnas don pad tshal ma brnyed pa'i/ /'khos
med sbrang bu'i gshog rgyang gis/ /nyi zla sgrib par 'dod pa mtshar/ /zhes bya ba ni bar skabs kyi tshigs su bcad pa ste don tshan dang po'o/ /rgol ba gnyis pa la ni/ slob
ma brgya phrag mang po la grangs nges med par rjes 'dzin gyi cho ga byed pa ni/ gsang ba spyi rgyud las/ mkhas pas slob ma gcig gam gsum/ zhes sogs kyi lung dang 'gal/
dbang gi chu bo las/ dkyil 'khor gcig tu slob ma nyi shu rtsa lnga las lhag pa bzung bar mi bya zhes sogs gong ma'i gzhung dang 'gal/ rjes bzung

grangs nges med na sta gon dang 'gal la/ yod pa'i khas len dang 'gal te/ sta gon gyi grangs nges rjes bzung gi grangs nges la ltos/ dbang dus kyi grangs nges sta gon gyi grangs
nges la ltos par spyir rgyud las gsungs pa'i phyir ro/ /zhes smra ba'o/ /de'i lan ni/ rjes bzung skabs kyi slob ma la/ /grangs nges med pa mi rung na/ /chos kyi rgyal
po 'phags pa yi/ /brtag gnyis TIkka gser sgam mar/ /grangs nges med la rjes 'dzin gyi/ /cho ga byed pa gsal bar bshad/ /de dag khyod kyis ma mthong bar/ /thag chod byed
pa rigs pa 'am/ /gzhan la smra ba'i zol sbyor gyis/ /'phags pa 'gegs la brtson par zad/ /'phags pa 'gegs pa'i sa skya pa/ /rnying pa'i rjes 'brang de ngo mtshar/ /spyi rgyud
nyid na grangs nges kyi/ /lung de sta gon skabs na yod/ /de phyir dbang chu'i dngos bstan ni/ /dbang bskur tshar gcig nyid la dgongs/ /gnyis dang gsum sogs 'ga' yod
na/ /rjes 'dzin 'phral nas bya mi dgos/ /dgos na 'phags pas bshad pa de/ /slob ma dbang bskur grangs med la/ /byed du rung ba'i lung nyid du/ /thal ba khyod kyis bzlog mi
nus/ /'phags pa dngos su 'gegs bzhin du/ /'phags pa bsgrub pa'i khengs pa can/ /khyod kyis gang dang gang smras pa/ /thams cad de dang de 'drar zad/ /stobs ldan rmongs pa'i
dregs pa yis/ /'phrog byed brnyas pa'i le lan gyis/ /sa gsum shor nas rang nyid kyang / /dam du bcing ba thob par 'gyur/ /zhes bya ba ni bar skabs kyi tshigs su bcad
pa ste don tshan gnyis pa'o/ /rgol ba gsum pa ni/ slob ma smin byed kyi rdul tshon gyi dkyil 'khor

gcig tu thog ma'i dbang bskur tshar gcig po de rigs mod/ de'i rjes su dkyil 'khor gcig nyid kyi steng nas nyin re bzhin sta gon snga ma'i dngos gzhi re dang dngos gzhi rting
ma'i sta gon re spel nas zhu mkhan ma rdzogs kyi bar du byed do/ /'di shin tu mi rigs pa'i rgyu mtshan smin byed rdul tshon gyi dkyil 'khor gcig tu dbang bskur tshar gcig
las lhag pa bskur du mi rung ste/ dkyil 'khor de la sta gon gcig las med pa'i phyir/ zhes sa skya pa'i srol 'dzin gzhan thams cad 'chad la/ khyed kyi de lta bu la gong
ma'i lung yod na ston cig /gal te sta gon gsum po sngar byas pa des chog go zhe na/ 'o na sgrub mchod sogs kyang sngar byas pa de nyid kyi gnas pas nyi ma gzhan byed ci
dgos/ gal te sta gon snga ma rnams bskyar nas byed dgos so zhe na/ dkyil 'khor bsgrubs zin nas de'i lha sta gon ji ltar byed ces smra'o/ /de'i lan ni/ sta gon gcig la dngos
gzhi 'ga'/ /sbrel nas byed pa sa skya pa'i/ /chos na med phyir 'brel med ces/ /smra ba de la blun pa ste/ /de ltar yin na rje rtse mos/ /mdzad pa'i Dombhi dkyil chog las/
/sgrub mchod nyi ma lngar byas nas/ /sta gon gcig la dngos gzhi gnyis/ /mdzad pa'i dngos gzhi dang po la/ /rab gnas dang ni gnyis pa la/ /slob ma dbang bskur byed do
zhes/ /gsal bar gsungs pa ma shes par/ /gong ma'i chos rnams 'gags par zad/ /rtse mo 'gag pa'i sa skya pa'i/ /rjes 'brang rnying pa gang nas byon/ /rje btsun chen po'i dus
tha ma'i/ /sta gon gcig la dngos gzhi drug /byed par bshad pa'i phyi ma lnga/ /'brel med yin phyir mi rung bar/ /rjes 'brang za shal khyed 'dod dam/ /rje btsun 'gag pa'i
sa skya pa/ /rnying pa de 'dra gad mo'i gnas/ /dkyil 'khor gcig tu dbang bskur ba/ /gcig las nam yang mi rung na/ /ras bris

bzhengs pa don re chung / /sta gon bskyar nas rung zhes na/ /dkyil 'khor bsgrub nas sta gon ni/ /ji ltar byed ces khyed nyid kyis/ /gzhan la smras pa de brjod dam/ /slob dpon
lus kyi dkyil 'khor ni/ /gcig las med phyir lus dkyil du/ /dbang bskur slob dpon tshe gang la/ /gcig las byed du mi rung bar/ /gzhung bshad mkhas rlom khyed 'dod dam/
/de ltar na ni lam 'bras kyang / /tshar gcig nyid las mi rung bar/ /thal ba 'di la 'dod lan thob/ /mdor na 'di 'dra'i grub mtha' ni/ /mthong ba brgyud pa'i phyag len gyis/
/brgyan pa'i slob dpon ma bsten par/ /dkyil chog rnams kyi tshig rigs la/ /thug 'phrad byas pa'i gtam du snang / /mi mkhas rnams kyis rang nyid kyi/ /gtam ngan ngo sor
byed pa mang / /rgyal ngan 'ga' zhig pha bsad nas/ /rgyal rnga brdung ba ji bzhin no/ /zhes bya ba 'di ni bar skabs kyi tshigs su bcad pa ste don tshan gsum pa'o/ /rgol ba
bzhi pa ni/ gzhan dag rdo rje slob dpon gyi dbang bskur byed pa'i tshe grangs dang nges bzung med par sta gon dus gyi nyer lnga po thams cad la dus cig car du dbang bskur
ba ni sa skya pa'i lugs ma yin te/ slob dpon rin po che'i 'grel pa lugs kyi dbang chu dang man ngag lugs kyi dbang chu gnyis ka las nyer lnga po thams cad la slob dpon
gyi dbang cig car du bskur ba bkag pa'i phyir te/ ji skad du/ slob dpon snying rje chen po yis/ /slob ma dam pa snying rje can/ /sngags dang rgyud rnams 'dzin pa po/ /gcig
ni nan tan bskyed nas bzung / /zhes pa'i lung gi tshogs pa thams cad la dbang bskur bar mi bya ste/ slob ma'i gtso bor gyur pa dbang stegs la bzhag ste zhes dang / yang
dbang bskur nas bkra shis brjod zin pa'i 'og tu thams cad bkug

nas de kho na nyid bstan par bya'o zhes gsungs pa'i phyir/ rje btsun gong mas bkag pa de nyid nan gyis bsgrub par ma byed cig ces rgol lo/ /de'i lan ni/ rdo rje slob dpon dbang
bskur gyi/ /slob ma grangs nges bya dgos pa/ /gsang ba spyi rgyud la thug na/ /gsang ba spyi rgyud bya rgyud yin/ /bya rgyud rnams las slob dpon dang / /slob ma'i dbang
gi zlas phye ba'i/ /rdo rje slob dpon dbang bskur gyi/ /don dang tha snyad gnyis ka med/ /khyad gzhi med pa'i khyad chos mtshar/ /rje btsun gong mas de drangs pa/ /rung
mthun lung du drangs pa yin/ /dper na rtsa ltung bcu bzhi yi/ /lung sbyor mdo nas mdzad pa bzhin/ /rung mthun lung dang bshad pa'i khungs/ /nor ba shin tu bzhad gad che/
/spyi rgyud dgongs pa chos dbyings ltar/ /zab cing shin tu rtogs dka' ba/ /tshig tsam 'don pa lhur byed pa/ /khyed kyi re zhig rtogs mi nus/ /shes par 'dod na mkhas pa
bsten/ /nges bzung can gyi bskur tshul de/ /byed na dbang gong dngos gzhi yang / /de lta'i tshul gyis bskur dgos par/ /skabs 'dir gong ma bzhed gyur na/ /khyed la tshul
de yod min pas/ /ngal ba'i 'bras med glang chen khrus/ /gzhan du mchog dbang rnam pa gsum/ /slob ma'i dbang du khas longs shig /gzhan gzhung tshangs pa'i gzhal med khang
/ /byis blo'i gzong gis brkos pa las/ /rang lugs bye ma'i khang bu yi/ /tshul ngan dmangs nas zhig min nam/ /zhes bya ba 'di ni bar skabs kyi tshigs su bcad pa ste don tshan
bzhi pa'o/ /rgol ba lnga pa ni/ gzhan dag rdo rje'i brtul zhugs dang rdo rje slob dpon gyi dbang rdzas la bskyed chog mi 'dod pa ni mi

'thad de/ rje btsun gyis mdzad pa'i lam dus kyi dbang yi ge las thun mong gi dbang drug rdo rje slob dpon gyi dbang dang bdun ka'i bdag dang dbang rdzas yongs su dag pa bzhis
byin gyis rlobs dgos te/ de yang rgyu dus dang mi 'dra ba ni dam tshig pa pho brang lnga'i gtso bor 'pho/ gzhan rnams rgyu dus dang 'dra'o zhes gsungs pa dang dngos su
'gal lo zhes smra'o/ /de'i lan ni/ brtul zhugs slob dpon dbang bskur gyi/ /dbang rdzas yongs dag bsdus pa yis/ /nam yang bskyed du mi rung ba'i/ /gong ma'i lung khungs ci
zhig yod/ /khyed dag yongs dag ci ltar byed/ /rje btsun gong mas ma bshad kyang / /cho ga gsum bskyed sogs sbyor na/ /mngon byang lnga las bskyed rung zhes/ /bshad na khyed
cag ci zhig smra/ /khyed kyis tshad mar khas blangs pa'i/ /rdo rje dril bu'i de nyid las/ /bshad pa'i lha yi bskyed tshul dang / /dbang chu nas bshad lha de dag /shar
nub ri bzhin ring du gyur/ /de gnyis 'gal spong ci ltar byed/ /khyed kyi bla mas mdzad pa yi/ /dkyil chog dpag bsam ljon shing las/ /bshad pa'i rdor dril bskyed chog dang
/ /rje btsun rtse mo'i dbang chu gnyis/ /snang mun bzhin du 'gal bar 'gyur/ /bka' srol gnyis la de mi rung / /gal te de ltar byar rung bar/ /bshad pa'i gong ma'i lung
yod na/ /kho bo khyed kyi rjes su 'brang / /de phyir ston pa'i dus la babs/ /tshul 'di bsgrub pa bzhi ldan gyi/ /lan du lung rigs dang bcas 'chad/ /thos nyung thos don mi
shes par/ /khungs min khungs su re ba yi/ /blo chung blo ngan nor 'chang ba/ /khyod min khyod 'dra shin tu mang / /zhes bya ba ni bar skabs kyi tshigs su

bcad pa ste don tshan lnga pa'o/ /rgol ba drug pa ni/ kha cig na re/ lus dkyil gyi pho brang lnga'i a~M la sogs pa'i yi ge rnams rin 'byung la sogs pa'i sa bon dubazhag nas
bskyed par byed pa mi 'thad de/ de ltar na bcos ma'i dkyil 'khor du thal ba'i phyir dang / ha~M dang hU~M lta bu sa bon mgo thur du bstan du mi rung ba'i phyir dang / zhes
bkag nas/ ngag 'don gyi tshe a~M rin chen 'byung ldan zhes sogs sbyar nas gzhung gi tshig mtha' dag med par byed do/ /'di mi 'thad de/ rje btsun rtse mos lus dkyil lung
dang sbyar ba'i le'u gnyis pa nas bhru~M la sogs pa ni pho brang lnga'i lha rnams kyi sa bon te zhes gsal bar gsungs pa dang / gzhung bshad mthong ngo cog gi grangs bgrangs
nas de rnams las 'byung khungs kyi tshig yod par bshad pa kho na 'byung ba dang / khyad par du dpe mdzod ma dang / sga theng ma gnyis su rtsa nang gi khams yab/ phyi
shun gyi rtsa las yum bskyed par bshad do/ /zhes zer ro/ /de'i lan ni/ lus dkyil lha rnams bskyed pa'i gzhi/ a~M las zhes sogs 'byung khungs kyi/ /tshig tu 'dod na gzhan
dag las/ /sangs rgyas las chos chos las ni/ /'phags pa'i tshogs zhes gang gsungs pa/ /'di 'dra'i rigs la 'byung khungs kyi/ /tshig ces mkhas pa rnams la grags/ /khyed kyang
de ltar 'dod na ni/ /a~M las byung zhing a~M yig las/ /logs su gyur pa'i rin 'byung zhig /sprul 'khor dbus su 'dod dgos par/ /snga ma de yi rigs pas grub/ /de 'dra khyed
cag bzhed lags sam/ /tshig kyang bsgrig legs mi shes na/ /don bzang smos kyang ci dgos pa'i/ /blun po rnams kyi rang dga'i tshig /mkhas rnams bzhad gad bskyed pa yi/
/'brel med sna tshogs bris pa la/ /bstan bcos yin zhes bshad nyan byed/ /ces sogs 'di 'dra'i rigs la dgongs/ /rje btsun rtse

mo'i lung sbyor gyi/ /tshig des lus dkyil sa bon las/ /bskyed par grub na bhru~M a~M sogs/ /rtsa rgyud nas bshad yig lnga las/ /lus dkyil lha rnams bskyed par rigs/ /lus dkyil
sa bon bhru~M a~M sogs/ /yin zhes bsgrubs nas lha bskyed tshe/ /de dag min pa'i ha~M sogs las/ /bskyed par 'gal ba ltag sprod yin/ /gal te bhru~M a~M la sogs pa'i/ /sa
bon nyid las bskyed do zhes/ /'dod na gzhung bshad thams cad las/ /tsaNDa lI dang mthun pa yi/ /yig 'bru rnams las bskyed pa'i tshul/ /gsal bar bshad pa gzhung bshad la/
/mkhas par rlom pa khyed kyis bkag /sa chen 'gag pa'i sa skya pa'i/ /gzhung bshad mkhas rlom de re blun/ /gzhan du 'di kha byung mod kyang / /skabs 'dir lus la grub zin
zhig /lhar bsgom pa las 'dam kha med/ /yang na 'gal la ma 'khrul ba'i/ /tshad ma khas len byed dam ci/ /kho bo cag ni lung de'i don/ /rig pa'i dbang lnga'i rigs lnga po/
/pho brang gtso bor gnas gyur tshe/ /bhru~M a~M sogs las bskyed pa dang / /lus dkyil bsgom tshe ha~M sogs las/ /bskyed pa gnyis ka tshig nyung ngu'i/ /bstan par 'dod kyi
cig shos min/ /dang po'i las can gang zag gi /lus dkyil lha rnams sa bon las/ /gsar du bskyed pa ma yin par/ /gdod nas grub par go ba'i phyir/ /ngag 'don tshe na de mdzad
kyi/ /las zhes bya ba'i tshig de dag /nor pa yin pa su zhig smra/ /de yi phyir skabs ma longs par/ /tshig tsam rtsod pa'i ngal ba de/ /byis pa rnams kyi khyad nor yin/

/phyogs snga'i bsam pa ma nges par/ /phyogs 'dzin gtam gyi ca co yi/ /phyogs gzhan khegs par mngon rlom pa'i/ /phyogs re'i mig can 'ga' med dam/ /zhes bya ba ni bar skabs kyi
tshigs su bcad pa ste don tshan drug pa'o/ /rgol ba bdun pa ni/ kha cig rgyas gdab kyi skabs su/ sambu T-i las/ rdo rje sems dpa' zhes byar bshad/ /bde ba dam pa ru ni
brjod/ /ces pa'i don/ 'khor lo drug pa 'dod pa po rnams kyi lugs la spyi gtsug gi 'khor lo rdo rje sems dpa' bsgom pa la 'bru mnan pas chog mod/ man ngag 'di pa'i lugs la
rgyas 'debs kyi lha bstan pa yin zhing / de dang mthun par slob dpon dgra las rnam rgyal gyi phyag rgya bzhi pa las/ kun gyi dbang bskur gnas su ni/ zhes bshad pas lus
dkyil gyi lha la rdo rje sems dpas rgyas 'debs pa rgyud dang rgya gar ba'i dgongs pa yin par gsal lo zhes zer zhing / ngag 'don gyi skabs su lus dkyil gyi lha thams cad la
rdo rje sems dpas dbur brgyan zhes zer ro/ /de la sambu Ti'i lung des rgyas 'debs bstan par gang las bshad/ gnad kyi gsal byed las/ gsang ba la ni sa yi khams/ zhes pa
nas brtsams te/ chos kyi skur ni rab tu grags/ /zhes pa'i bar gyi rang byung gi ye shes kyi mtshan nyid ston pa las/ rigs bdag gis rgyas gdab ston par dgos pa'i gnas tsam
yang med la/ rang blos sbyar ba'i rje btsun gong ma'i lugs su 'gyur ram/ slob dpon dgra las rnam rgyal gyi gzhung yang pho brang drug pa ston pa'i gzhung yin gyi/ rigs bdag
gis rgyas gdab ston pa'i gzhung ma yin te/ gzhung gi skabs la dpyad pas shes pa yin no/ /'o na rje btsun gong ma'i gzhung las ji ltar bshad ce na/ sras don ma las/ dbang
stegs ni lha thams cad la blangs na/ gtso bo lnga la sku rdo rje rnam snang la sogs pa lnga/ 'khor rnams la rang rang gi gtso bo'am/ yang na thams cad kyi dbu la gnas
lngar rdo rje rtse lnga pa re re bsam mo/ /zhes dang / 'phags pa rin po ches/ gtso bo lnga la rdo rje sems dpa' dang / 'khor rnams la rang

rang gi gtso bo/ skye mched kyi lha rnams la rang rang gi kha dog dang mthun pa'i rigs bdag khro bo bcu la srung 'khor gyi skabs nas 'byung ba bzhin rigs kyi bdag pos dbur
brgyan par bsam mo/ /zhes gsungs pa yin no/ /'o na bshad pa gnyis po ma mthun pa'am/ 'phags pas gsungs pa de mi 'thad do zhe na/ mi mthun par snang ba 'di brgyud pa'i man
ngag med par yi ge la thug 'phrad byas pas smra ba ste/ 'dir rdor sems ni rigs lnga po rang rang gi rgyu rdo rje 'dzin pa yin pas rang rang gi rigs kyi rgyas gdab pa yang
yin la rdo rje sems dpa'i rgyas gdab pa yang yin pas don cig pa yang yin no zhes smra'o/ /de'i lan ni/ lus dkyil lha la rdor sems kyi/ /rigs bdag bshad pa de nor na/ /'phags
pas lus dkyil gtso bo la/ /rdor sems rigs bdag bshad pa de/ /rnam pa kun du dor dgos so/ /gal te 'phags pas bshad pa de/ /rdor sems rigs bdag rigs lnga yi/ /rgyu yi
rdor 'dzin yin pa'i phyir/ /de la 'gal ba med ces smra/ /de lta na ni lha kun gyi/ /rigs bdag rigs lnga'i rgyu rdor 'dzin/ /rdo rje sems dpa' yin pa'i phyir/ /gtso 'khor
kun la rdor sems kyis/ /rgyas 'debs byed pa grub pa'i phyir/ /skabs kyi rtsod pa sprin bzhin dengs/ /dgos med rtsod pa myos byed kyi/ /dregs pa kun gyi byed las yin/ /phyag
rgya bzhi pa'i dngos bstan de/ /pho brang drug par khyed 'dod na/ /pho brang lnga la rtsa 'dab dang / /'khor sogs bshad nas drug pa la/ /de dag mi 'byung ba de ci/ /spyi
gtsug 'khor lo zhes pa de/ /phyag rgya bzhi po gang du 'dus/ /phyag rgya bzhi ru ma 'dus pa'i/ /phyag rgya bzhi pa gad mo'i gnas/ /'khor lo bsgyur ba drug yod na/ /rgyal
chen 'khor

lo bsgyur ba lnga/ /zhes pa'i gzhung de nor ram ci/ /gzhung lugs mthong nas smra dgos kyi/ /phyogs su ma phyin 'ol spyod de/ /rang nyid srang la 'jal ba yin/ /zab mo'i lus
dkyil chos min par/ /smra ba'i log rtog 'jigs rung ba/ /byung tshe mthong thos skad med pa'i/ /sa skya'i rjes 'brang rnying pa la/ /smra bcad brtul zhugs su yin byin/ /mi
shes lung dang rigs pa yi/ /tshig phreng ngal ba lhur byas kyang / /blun po'i kha bshags ji bzhin du/ /rang gis rang nyid pham par byas/ /zhes bya ba ni bar skabs kyi tshigs
su bcad pa ste don tshan bdun pa'o/ /rgol ba brgyad pa ni/ gzhan dag na re/ dbang bskur rab gnas kyi dus su sdom brtson rab byung rnams kyi tshogs 'khor mi byed de/
chos rje sa skya paNDi tas bkag pa'i phyir ro zhes 'dod do/ /de mi 'thad pa ni/ chos rje rang gi lung dang 'gal ba dang / rje btsun chen po'i lung dang 'gal bas so zhes sun
'byin pa'i tshe/ chos kyi rjes rab byung la dpa' bo'i ston mo dgos par bstan zhing / dpa' bo'i ston mo de tshogs 'khor gyi dbye bar mngon rtogs ljon shing du gsungs shing
/ chos rje rang gis kyang gsungs/ phyogs snga ma ni dus khyad par can gyi dus su dpa' bo'i ston mo yang mi byed pas bza' ba'i dam tshig las nyams/ chos rjes bshad pa
ni klu sgrub nas jo bo rje dang / kha che paN chen sogs kyi lugs yin pas sa skya pa'i rang lugs ma yin zhes dang / dus khyad par can gyi tshe rab byung gi tshogs 'khor ma
byas na rtsa ltung bcu gsum par 'gro ba de 'khrul spong gi dgongs pa yin no zhes smra'o/ /de'i lan ni/ mkhyen rab dbang phyug sa paN gyis/ /bshad pa'i rab byung ston mo
de/ /khyad par can gyi bza' ba yis/ /dgag bya de dag khegs nus sam/ /nus na nged cag sdom brtson rnams/ /chos rjes bshad pa de byed na/ /bza' ba'i dam tshig med pa

zhes/ /'brel med snyon de su la smra/ /tshul des dgag bya mi khegs na/ /klu sgrub nas ni chos rje sogs/ /tshad ldan sdom brtson mtha' yas pa/ /rtsa ltung can du khyed bsgrub
bam/ /mdor na tshogs 'khor ma byas pa/ /rkyang pas rtsa ltung 'byung ba de/ /gong ma'i gsung rab gang na bzhugs/ /khyed dag tshogs 'khor byed do zhes/ /kun la rlung ltar
sgrog byed na/ /rje btsun gong mas tshogs 'khor la/ /dpa' bo dpa' mo gnyis tshogs dang / /tshim pa drug sogs bshad pa yis/ /mtshan nyid tshang bar khyed byed dam/ /tshogs
'khor mtshan nyid ma tshang na/ /btags pa ba las 'da' ba med/ /de ltar 'dod na khyed nyid kyis/ /tshogs kyi 'khor lo ma byas phyir/ /rtsa ltung can du khas longs shig
/de phyir rang la skyon brjod pa/ /nges par smyon pa nyid du bas/ /gal te de dag kun byed na/ /phyag na rdo rje'i bstod 'grel las/ /chos gos 'dzin pa rnams la ni/ /bla mas
tshig gis bstan par bya/ /gzhan du bla ma dam tshig ni/ /nyams par 'gyur zhes gang gsungs pa'i/ /gzhan gyis ma khur sdig pa yi/ /khur de khyed cag 'khur ram ci/ /gzhan
yang dus 'khor rgyud 'grel sogs/ /tshad ldan rnams las rab byung gis/ /de ltar byed pa rgyas par bkag /chos rjes bshad pa'i ston mo de/ /dpa' bo'i ston mor khas blangs shing
/ /dpa' bo'i ston mo rje btsun gyis/ /tshogs 'khor dbye bar bshad ces pa/ /gnyis ka gcig char khas blangs nas/ /chos rjes bshad de sa skya pa'i/ /rang lugs min zhes smra
byed pa/

/'di yang 'gal ba ltag sprod yin/ /khu dbon gnyis ka bzhed pa de/ /sa skya'i chos su mi rung na/ /sa skya'i chos kyi mtshan gzhi ni/ /kun mkhyen gyis kyang brnyed mi nus/ /sa
paN 'gag pa'i sa skya pa/ /rnying pa de dag ches cher blun/ /de phyir phyi dro'i kha zas dang / /sha chang rol la rngam pa yi/ /zol gyis tshogs 'khor byed do zhes/ /'jig
rten pa rnams rmongs byed pa'i/ /'dod ldan de dag lhag spyod kyi/ /ting 'dzin bsgom pa ji bzhin no/ /yang dag mgon gyis ma bzung ba'i/ /rnam dag dam pa'i tshul dor nas/
/ma dag 'tsho ba don gnyer ba/ /mtha' dag tshogs kyang lan yod min/ /zhes bya ba ni bar skabs kyi tshigs su bcad pa ste don tshan brgyad pa'o/ /ding sang bstan pa nyams
dma' bas/ /yongs su rdzogs pa'i dge bsnyen gyi/ /bsrung bya tsam la'ang cher lhod pa'i/ /rdo rje slob dpon gzugs brnyan gyis/ /smin grol nus par khas blangs nas/ /dad pa'i
rjes 'brangs bsdud pa mthong / /de phyir chos ltar bcos nas ni/ /chos min byed ces smra ba de/ /rang gzhan kun la gzu bo'i blos/ /smra ba yin na thal mo sbyor/ /gzhan
du rgyal bas lung bstan pa'i/ /tshad ldan mkhas pa smod byed pa'i/ /phyogs 'dzin mkhan de yid bsrub kyi/ /pho nya yin par gdon mi za/ /chos tshul 'di la sbyangs sbyangs pa'i/
/bstan 'dzin gzhan la smod smod pa/ /de dag rnams kyi rang rang gis/ /smra bya'i gnas la nges nges kyi/ /bsgrub byed don du mna' bor bas/ /rang gzhung zin par khas 'che
ba'i/ /thos chung rnams kyi rang gi rang / /lha rnams dga'

ba'i grangs su byas/ /gsar byung yid bsrub rigs kyi tshig /thun tshags bsdus pa'i smod pa'i mda'/ /phyogs 'dir 'phen brtson sred ldan dag /'dod pa'i khyim du gnyid byos shig
/a ho badzra dznyA/ phyogs kun 'phrin las gser gyi 'gebs nus pa'i/ /'od gsal nyi zla'i snang ba 'di med na/ /tshur rol mthong ba'i srin bu me khyer gyis/ /sa gsum snang
byed dbang po bya nus sam/ /sngon dus rtog ge'i chang gis rab myos pa'i/ /phyir rgol glang po smyon pa'i dor stabs kyis/ /gsung ngag mtsho skyes rtsa ba dkrugs pa'i tshe/
/nyes spong lung rigs shes pa 'ga' yod dam/ /deng dus mkhas mang ngang pa'i ded dpon dang / /gzhan zer dbyangs su len pa'i bung ba yang / /chos 'di mkha' la 'dab bzang
ji bzhin du/ /'phur lding byed 'di mgon de'i drin min nam/ /gong ma'i bzhed gzhung ming gi mthar byed cing / /lam bzang bsgom la 'gyod tshang gzhung 'dzugs pa'i/ /'byung
po'i rigs la phebs pa smra byed cing / /rang sde smod rnams gdon gyis ma btab bam/ /rgyal po'i 'phrin dang g.yo sgyu'i sbyor ba yi/ /'bad pas bsgrub pa'i dad pa'i rjes 'brang
gi /sgra 'dzin dbang po gzhan smod ngud mo yis/ /rgyun du rtser la bsam sbyor gzhan med dam/ /chos brgyad 'khor dang khyim la 'khron pa yi/ /kun dkris dbang gis dgag
bsgrub zol sbyor mkhan/ /lus med 'dod pa'i bde ba bsgrub rnams la/ /nyung ngu'i ngag gis lan 'di rigs par smras/ /gsung rab rgya mtsho'i don la ma phyogs par/ /lan brgyar
'chad dang nyan

pa'i grwar zhugs kyang / /tshig tsam 'don pa'i ngal bas dus 'da' ba'i/ /blun po rnams kyis smad par ma gyur cig /'di sbyar dge bas gsung ngag yid bzhin nor/ /sems 'jal rtog
pa'i byi dor gyis sbyangs te/ /thos bsam bsgom pa'i rgyal mtshan rtser bzhag nas/ /blo gsal mang po'i mdun sar bsngags par shog /'gro gsum mchod 'os thub bstan ganggA'i
rgyun/ /nyes bshad 'phrog byed rkang pas ma bcos pa/ /bdag blo skal ldan shing rta la brten nas/ /srid mthar 'gro ba'i gdung ba sel bar shog /tshe rabs kun du dal 'byor gru
bo che/ /'phags nor rin chen bdun ldan legs thob ste/ /'phrin las ba dan dkar po'i thabs mkhas kyis/ /rnam grol sku bzhi'i gling du bgrod par shog /ces gsung ngag lam
'bras kyi sgo nas 'gro ba rnams 'chi ba med pa'i gnas su 'dren par byed pa'i lam gyi srol rgyal po lta bu'i nang nas phyag len gyi rim pa'i cha shas phra mo dag la/ phyogs
re ba'i blo can gzhan gyis brgal zhing brtags pa'i lan tshangs pa'i rigs sngags zhes bya ba sngar byas zin pa las/ slar yang de nyid kyi don bsdus pa'i tshigs su bcad pa
'di yang / khyab bdag 'khor lo'i mgon po dang dbyer ma mchis pa 'dren mchog chos kyi rgyal po ratna wardha la sogs pa yongs 'dzin chos bzhin du spyod pa mang po'i thugs
rje'i spyan ras kyis 'tsho zhing / gsung gi bdud rtsis skal ba bzang por gyur pa shAkya'i dge slong dkon mchog lhun grub ces bgyi bas/ rnam 'gyur gyi lo cho 'phrul gyi zla
ba'i dkar phyogs rdzogs pa gsum pa'i nyin kho na bris rtsom gnyis ka rdzogs

par la shrI e wa~M chos ldan gyi yon tan rin po che sgrog pa'i tshal gyi yang thog tu grub par byas pa'o//rnam dpyod zhe 'thung rus pa las byung ba'i/ /rtog spyod rnam 'gyur
rtse brgya dang ldan pa'i/ /brgal lan 'di ni lha dbang rdo rje ste/ /log rtog brag ri rmang nas 'bebs byed yin/ /zhes bya bar rtogs par bya'o/ /'dis bstan pa spyi dang
bye brag tu gsung ngag rin po che'i bstan pa phyogs thams cad du dar zhing rgyas pa'i rgyur gyur cig shu bha~M/ zhes pa de rnams kyis rje btsun mkhas pa'i gtsug rgyan dkon
mchog lhun grub kyi gsung rab las 'byung tshul bshad pa bstan zin nas// ! //gsum pa snyan brgyud mkhas pa'i dbang po'i gsung rab las 'byung tshul bshad pa ni/ rje btsun
sa skya pa'i snyan brgyud kyi bstan pa'i gsal byed chen po tshar chen chos kyi rgyal pos mdzad pa'i gsung ngag rin po che'i skabs brgyad la 'khrul pa spong ba rdo rje'i
'phrul 'khor gyi zegs ma zhes bya ba las 'di ltar 'byung ste/ bi dza nU/ kun khyab dga' chen rigs brgya'i bdag /mkhas btsun bzang po'i mchog gyur rje/ /rgyal bas lung bstan
e wa~M pa/ /ngor chen rdo rje 'chang dbang rgyal/ /gong ma'i gsung rab padmo'i tshal/ /khyed kyi 'phrin las nyi gzhon gyis/ /legs par phye ba'i dri bsung ni/ /nam mkha'i
pha mthar khyab pa la/ /rang sde nyung ngu'i phrag dog gis/ /myos pa'i me khyer srin bu dag /nga rgyal lus bskyod smre sngags kyis/ /dub rnams ngal bso'i bcud len sbyin/
/byang chub sems bskyed med pa dang / /rjes 'dzin mang po med pa dang / /sta

gon gcig las med pa dang / /lus dkyil bskyed gzhi med pa dang / /slob dpon gcig tu nges pa dang / /dbang chog lung khungs med pa dang / /rigs gtso'i rgyas 'debs med pa dang
/ /dpa' bo'i ston mo med pa rnams/ /rdo rje theg pa spyi dang ni/ /khyad par dpal ldan sa skya pa'i/ /bstan la gnad gcod bdud kyi tshig /yin phyir thos kyang rna ba dgag
/ces rtsa tshig gi phyogs snga'i thugs rigs dang mthun par brjod nas/ de nyid kyi rang 'grel gyi lan gyi snying po phyung ba mdor bsdus te sbyor ngag tu bkod pa 'di ltar
ro/ /smra ba dang po/ rje btsun chen pos mdzad pa'i yi ge'i steng nas maNDal tshom bu lnga pa la brten pa'i sems bskyed 'di byed mi rigs cing brgyud pa med pa'i bsgrub byed/
lam 'bras pa phyi ma 'ga' zhig gis yi ge 'di steng nas ma thob cing lag len la'ang mi byed pa'i phyir/ zhes par snang ba de ltar na rje btsun bsod nams rtse mo'i dbang
chu'i steng nas kyai rdo rje'i dbang bskur byed pa mi 'thad cing brgyud pa med par thal/ 'phags pa rin po che'i zhal slob dam pa kun dga' grags/ dga' ldan pa kun bsod/
zhang dkon mchog dpal ba la sogs pas yi ge 'di'i steng nas ma thob cing / lag len yang mi byed pa'i phyir/ khyab pa mtshungs/ 'dod mi nus/ ma grub na der thal/ de dag 'phags
pa rin po ches mdzad pa'i mngon dkyil rnams kyi steng nas byed pa las 'os med pa'i phyir/ de gnyis la nang gses kyi khyad par phra mo tsam las med do snyam na/ gong
ma la'ang mtshungs te/ 'di dang dbu ma lugs kyi sems bskyed la nang gses kyi

khyad par phra mo tsam las med pa'i phyir/ yi ge 'di'i lung mkhan chen shes rdor bas ma thob pa sogs thal ror snang ste/ ngor pa yang 'di'i lung mi byed pa'i phyir/ des na
spyir rnal 'byor dbang phyug birWa pa dang / khyad par rje btsun rin po ches brgyud pa'i sems bskyed thob la ma nyams pa dag gis 'di'i steng nas gzhan la sems bskyed phog
pa la skyon ci yang med cing / phyag len gyi khyad par ches khungs btsun zhing rnam par dag par 'gyur ba yin no/ /rje btsun mchog gis mdzad pa yi/ /brgyud pa gnyis ldan
sems bskyed kyi/ /yi ge tsam la'ang zhe sdang pa/ /grags pa'i zhabs kyis ci mdzad dam// ! //smra ba gnyis pa/ slob ma rjes 'dzin dus gcig la nyer lnga las mang ba dang /
zung du gyur pa la mi rung ba'i sgrub byed/ dngos gzhi'i grangs nges sta gon la ltos/ sta gon gyi grangs nges rjes 'dzin la ltos pa'i phyir zer ro/ /de ltar na rjes 'dzin
la grangs nges mi dgos par thal/ dngos gzhi'i grangs nges sta gon la ma ltos/ sta gon gyi grangs nges rjes 'dzin la ma ltos pa'i phyir/ khyab pa la dngos 'gal/ rtags dang
po grub ste/ spyi rgyud las/ sta gon gnas pa byas pa la/ /gal te rkyen gyis ma 'ongs na/ /bla ma blo ldan mkhas pa yis/ /der ni slob ma gzhan mi bzung / /zhes slob ma nyi
shu rtsa lnga la sta gon byas pa'i gcig lta bu ma tshang na/ gzhan mi 'jug par nyer bzhi la dbang bskur bas chog par bshad pa'i phyir/ gnyis pa grub ste/ slob ma yongs
su bzung ba gang / /sta gon gnas tshe med na ni/ /de

yi gzugs brnyan byas nas ni/ /ji skad gsungs ba'i las rnams bya/ /zhes rjes 'dzin la yod pa'i slob ma sta gon dus shi na gzugs brnyan gyi byang bu la sta gon bya ba dang /
slob ma yongs su bzung ba gang / /gal te rkyen 'ga' zhig gis ni/ /der ni 'ong par ma gyur na/ /gzhan zhig de yi skyin por gzhug /ces phyogs gzhan du song nas ma sleb pa lta
bu la de'i tshab gzhan zhig la sta gon byed par bshad cing / de gnyis la rjes 'dzin dgos par ma bshad pa'i phyir/ des na gsang ba spyi rgyud kyi lung gi dngos bstan gyi
dgongs pa nyer lnga las mi mang ba la rjes 'dzin byed pa ni/ dbang tshar gcig bskur ba lta bu la dgongs pa yin no/ /rig pa'i gnad dang mi ldan par/ /mang po'i lung gi chal
chol gyis/ /srin bu'i kha chu ji bzhin du/ /rang nyid dam du ma bcings sam// ! //smra ba gsum pa/ nub dang po la sa lha/ bum pa sta gon byas pa'i nub de kho na la slob
ma sta gon byed kyi/ nub phyi ma phan chod kyi rdul tshon gyi dkyil 'khor dang 'brel bar slob ma sta gon byar mi rung ste/ de'i dus kyi slob ma sta gon dang / sta gon snga
ma gsum la 'brel med pa'i phyir zer ro/ /de ltar na nub phyi ma rnams la dngos gzhi'i bsgrub mchod kyang byed mi rung bar 'gyur te/ de dus kyi dngos gzhi'i bsgrub mchod
la sta gon snga ma gsum dgos pa gang zhig de med par ma zad de dang 'brel tsam yang med pa'i phyir/ gzhan yang dkyil 'khor gcig tu dbang lan gcig las bskur du mi rung
na ras bris kyi dkyil 'khor la'ang mtshungs pa'i phyir dang / mi mtshungs te rdul tshon

gyi khyad chos yin no snyam na/ de gnyis la de 'dra'i khyad par sus kyang ma bshad pa'i phyir dang / rje btsun rin po ches gzhan phan bdud rtsir/ nub drug gi bar du rdul tshon
gyi dkyil 'khor du sbrel nas dbang bskur ba bshad pa sogs gnod byed mtha' yas so/ /des na rdul tshon gyi dkyil 'khor gcig tu dbang tshar mang du bskur ba sa skya pa'i
lugs min/ bu ston pa'i slob brgyud dag gi srol yin zer ba/ rje btsun chen po ngor pa dang bzhed pa gcig pa 'dug pas sa skya pa'i khyu nas 'bud kyang / bu ston pa'i slob
brgyud du 'ong don med pas thugs dran brten pa zhu/ ngor pa 'gog pa'i zol sbyor gyis/ /dkyil 'khor chen po'i dbang phri zhing / /sa skya'i rje btsun chen po de/ /rgyang ring
dor la dgos pa ci// ! //smra ba bzhi po/ slob dpon gyi dbang la grangs nges med pa'i bsgrub byed/ dus gcig la nyer lnga la bskur ba'i phyir zer bar snang ba na/ de ltar
na slob dpon gyi dbang la grangs nges yod la/ dus gcig la nyer lnga las mang ba la mi bskur ba'i phyir/ khyab pa tshad grub rtags gsal dang po/ 'khrul 'khor gsum/ slob
dpon gyi dbang la dbang stegs kyi steng du gcig bsgrengs su bzhag nas bskur dgos snyam na/ ngor pa yang dbang stegs gcig gi steng du slob ma gnyis gsum la sogs pa dus gcig
tu 'jog par mi bzhed cing / dkyus ma la lag len bde ba'i dbang du byas nas so sor ting nge 'dzin gyi dbang stegs bskyed pa la bzhag nas slob dpon gyi dbang bskur bar mdzad
la/ rgyas par na spyi rgyud

las/ bla mas slob ma gcig pu ni/ /dkyil 'khor dag tu dbang bskur bya/ /mkhas pas gcig char slob ma gnyis/ /dbang bskur ba ni yongs mi bya/ /gnyis sam gsum mam bzhi yang rung
/ /bla mas dbang bskur bya ba ni/ /yo byad gsar pa gzhan rnams kyis/ /thams cad thams cad so sor bya/ /zhes dang / dbang bskur don du dkyil 'khor ni/ /bye ma dkar pos bri
bar bya/ /dkyil 'khor dag dang rjes mthun par/ /stegs bu gru bzhi byas nas su/ /de yi dbus su tshon sna lngas/ /padma yongs su rdzogs par bri/ /zhes sogs gsungs pa'i don
rje btsun gong ma'i yi ge las 'byung ba'i phyag len dbang stegs kyi dkyil 'khor mtshan nyid tshang ba'i steng du ji skad bshad pa'i yo byad yongs su rdzogs pa'i tshig
bsgrengs du/ rdo rje slob dpon gyi dbang bskur ba'i phyag len shin tu rgyas pa'ang byed pas/ khyed kyi padma 'dab brgyad kyi ri mo tsam gyi steng du bzhag nas slob dpon gyi
dbang bskur ba la de tsam gyi nga rgyal gyis nyams dag pa ngal ba lhur len par zad do/ /bung ba gzhon nu'i gshog brgyangs kyis/ /nga rgyal lding bskor 'di mthong tshe/
/yongs 'du'i 'dab bzang dbang po des/ /'dzam gling mun par ma byas mtshar// ! //smra ba lnga pa/ lus dkyil gyi lha rnams sa bon la bskyed pa'i bsgrub byed/ sras don ma gnyag
ma sogs gzhung bshad mang po las a~M las ha~M las zhes sogs dang / sga theng ma/ dpe mdzod ma gnyis su/ lte ba'i nang gi a~M gi byang sems las bcom ldan 'das rin chen
'byung ldan zhes dang / phyi'i rtsa a~M

las de'i yum sa rnam par dag pa spyan ma zhes gsungs pa sgrub byed do/ /de ltar na lus dkyil gyi lha rnams sa bon las bskyed la/ sras don ma sogs las bskyed par gsungs pa'i
phyir/ 'dod na mi bskyed par thal/ sga theng ma dang / dpe mdzod ma gnyis las mi bskyed par bshad pa'i phyir/ ma grub na der thal/ lte ba'i rtsa lam yi ge rnam pa can dang
/ de'i nang gi khams gnyis/ bskyed rim gyi skabs kyi lha'i bskyed chog gi sa bon yin par rgya bod su yang mi 'thad pa'i phyir/ des na slob dpon rin po ches lung sbyar
du gsungs pa yang / pho brang lnga'i gtso bo'i sa bon tsam bstan pa yin gyi/ khyed 'dod pa ltar yin na de dag brtag gnyis nas bshad pa'i yig 'bru lnga po de las skabs 'dir
bskyed dgos pa la de 'dra sus kyang ma bshad pa'i phyir ro/ /des na gnas de dag gi rtsa yi ge hU~M la sogs pa'i rnam par gnas pa rnams lha de dang der bskyed pa las de
bskyed ces brjod pa la dgongs nas a~M las hU~M las sogs gsungs/ ngo bo rtsa yi ge'i rnam par gnas pa de nyid ka lhar bskyed rgyu yin pas las dang po pa rnams kyis go bde
ba dang / blun po rnams la 'di lta bu'i log rtog skye ba dgag pa'i phyir/ a~M rin chen 'byung ldan sogs gsal bar gsungs/ don la khyad par med pa ni gnad kyi bshad pa yin
no/ /rang bzhin lhun grub bskyed gzhi ni/ /bor nas bcos ma'i bskyed chog gis/ /bsgrub las gong ma'i gsung rab la/ /nang 'gal yod par grub 'di mtshar// ! //smra ba drug pa/
lam dus kyi brtul zhugs

kyi dbang dang / rdo rje slob dpon gyi dbang rdzas la yan lag bzhi rdzogs kyi bskyed chog dgos pa'i bsgru byed du/ rje btsun gyi lam dus kyi dbang chog tu/ de la thun mong
gi dbang drug rdo rje slob dpon gyi dbang dang bdun ka'i bdag dang dbang rdzas gnyis ka yongs su dag pa bzhis byin gyis brlabs dgos te/ de'ang dam tshig pa ni rgyu dus kyi
dbang dang mi 'dra ste/ pho brang lnga'i gtso bor 'pho/ rdo rje 'chang yang zhal gcig phyag gnyis par 'pho la lhag ma rnams ni rgyu dus kyi dbang dang khyad par med de
zhes pa'i lung 'dren par byed do/ /'o na brtul zhugs dang slob dpon gyi dbang rdzas la yan lag bzhi rdzogs kyi bskyed chog dgos par thal/ rje btsun gyi dgos par gsungs pa'i
phyir/ 'dod na mi dgos par thal/ rje btsun gyi mi dgos par gsungs pa'i phyir te/ gong du drangs ma thag pa'i lung de nyid las/ 'di skabs kyi lam dus kyi dbang dang rgyu
dus kyi dbang la lha dam tshig pa bskyed pa'i rgyas bsdus tsam ma gtogs gzhan khyad par med par gsal bar gsungs pa'i phyir dang / rgyu dus kyi dbang la de ltar mi dgos
par rje btsun rtse mo'i dbang chu dang / 'phags pa rin po che'i bdag 'jug gnyis las gsal bar bshad cing / der ma zad gong ma'i yi ge chos rje bla ma/ theg chen chos rje sogs
sus kyang khyed 'dod pa ltar gyi bskyed chog ye ma gsungs so/ /des na rje btsun gyis/ bdun ka'i bdag dang dbang rdzas la yan lag bzhi rdzogs kyi bskyed chog dgos par
gsungs pa la gtso che ba la dgongs nas gsungs pa yin gyi/ re re nas khyab mtha' 'dzin pa ni

ma yin no/ /de ltar ma yin na/ ming dbang la'ang nges par dbang rdzas dgos pa dang / ding sang lag len la rdo rje dril bu spyi bor bzung nas ming dbang bskur dus kyang dbang
rdzas de la bskyed chog sus kyang mi byed pa sogs la thugs zhib gnang ba zhu/ 'dab bzang dbang po yud kyis bgrod pa la/ /rtsing por bsam nas byi bas lo brgyar ni/ /zhib
mor phyin yang rang nyid ngal ba las/ /gzhan du lhag pa'i khyad chos ga la thob// ! //smra ba bdun pa/ lus dkyil gyi lha la rgyas gdab rigs mtshon med pa'i bsgrub byed du
rdo rje sems dpas rgyas btab zhes zer ba dang / pho brang lnga'i gtso bo lnga la sras don mar rnam snang la sogs pa rigs lnga so sos rgyas gdab pa dang / 'phags pa rin
po ches gtso bo lnga la rdo rje sems dpas rgyas 'debs par gsungs pa la de gnyis dgongs pa gcig pa'i sgrub byed du/ de skabs kyi rigs lnga dang rdo rje sems dpa' khyad par
med par byas nas/ rgyas btab de rang rigs kyi rgyas gdab gang yin la/ rdo rje sems dpa'i rgyas btab yang yin par 'dod do/ /de ltar na lus dkyil gyi lha rnams la rdo rje
sems dpas rgyas btab pa rigs mtshon med pa ma yin par thal/ rigs mtshon yod pa'i phyir/ der thal/ rang rigs kyi rgyas btab yod pa'i phyir/ der thal rdo rje sems dpa'i rgyas
btab yin pa'i phyir/ 'khrul 'khor gsum/ sambu Ti'i lung gis ma bstan pa'i sgrub byed gnad kyi gsal byed las ma bshad do/ /zhes pa'ang mi 'thad de/ der rgyud 'chad pa'i
dbang du byas pa'i

bshad pa yin la/ 'dir man ngag gi lung sbyar du 'dren pa la de ji lta ba dgos pa'i nges pa med pa'i phyir dang / phyag rgya bzhi pa'i lung gi pho brang drug pa kho na ston
rgyu yin na bstan bcos der pho brang lnga'i lha brgya lnga bcu rtsa bdun bstan pa'i rjes su/ kun gyi dbang bskur gnas su ni/ /rdo rje sems dpa' zla ba'i mdog /ces gsungs
pas lha de thams cad kyi dbang bskur ba'i gnas spyi bor rdo rje sems dpa' re re 'god par bshad la/ de ltar min na kun gyi zhes pa'i mang tshig gi 'bru ji ltar gnon soms shig
des na sras don mar lha thams cad la rdo rje rtse lnga pas rgyas 'debs par gsungs pa'ang 'di dang shin tu gnad mthun pa yin no/ /rang gi grub mtha'i gtso bo la/ sun 'byin
byed pa'i lung rigs mtshon/ thogs nas de nyid bsgrub par rlom/ /'di 'dra'i rigs pa sngar ma byung // ! //smra ba brgyad pa/ ngor lugs la bza' ba'i dam tshig med do zhes
rtsa bar dam bcas pa dang / 'grel par bdud rtsi ril bu la brten pa khyad par gyi bza' ba'i dam tshig tu mi rigs te/ rgyun gyi bza' ba'i dam tshig yin zhes dang / dpa'
bo'i ston mo tshogs kyi 'khor lo yin te/ khyad par gyi bza' ba'i dam tshig tshogs kyi 'khor lo yin pa'i phyir/ de ltar na yang mngon rtogs ljon shing las/ khyad par gyi
bza' ba'i dam tshig ni tshogs kyi 'khor lo ste/ de la gnyis las/ ming don dang / cho ga'o/ /dang po la lnga/ gang zag gi dbye ba dang / rnal 'byor gyi dbye ba dang / dus
kyi dbye ba dang / dgos pa'i dbye ba dang / mchod bya'i dbye ba'o/ /dang po la

gsum/ dpa' bo rnal 'byor ma tshogs pa la tshogs kyi 'khor lo zhes bya la/ dpa' bo 'ba' zhig tshogs na dpa' bo'i ston mo/ dpa' mo 'ba' zhig tshogs na dpa' mo'i ston mo/ zhes
sogs kyi lung 'dren pa dang / dpa' bo'i ston mo tshogs kyi 'khor lo ma yin na/ dpa' bo'i ston mo la sogs pa'i bdun po de rgyun gyi bza' ba'i dam tshig ni yin don med la/
de'i phyir bza' ba'i dam tshig gang yang ma yin par thal lo/ /zhes zer ba rnams rim bzhin mi rigs te/ ngor lugs la bza' ba'i dam tshig yod par thal/ bdud rtsi ril bu bsten
pa de bza' ba'i dam tshig yin pa'i phyir/ der thal/ rgyun gyi bza' ba'i dam tshig yin pa'i phyir/ 'khor gsum/ ri bong rwa tshogs kyi 'khor lo yin par thal/ khyad par gyi
bza' ba'i dam tshig tshogs kyi 'khor lo yin pa'i phyir/ 'khor gsum/ shes bya rtag pa yin par khas blangs pas/ shes bya yin na rtag pa yin pas khyab pa khas len mi dgos
pas dgongs par zhu/ gzhan yang dpa' bo'i ston mo med par thal/ de yod na bza' ba'i dam tshig yin dgos pa la/ rgyun gyi bza' ba'i dam tshig gi yin don med/ khyad par gyi
bza' ba'i dam tshig min te tshogs kyi 'khor lo ma yin pa'i phyir/ der thal/ de la rje btsun gyi tshogs kyi 'khor lo/ dpa' bo'i ston mo dpa' mo'i ston mo zhes de gsum mi 'dra
ba tha dad du bshad pa'i phyir/ ma yin/ de gsum ming gi rnam grangs kyi dbye ba yin no snyam na/ de ltar na dpa' mo'i ston mo yang / dpa' bo'i ston mor 'gyur zhing /
dpa' mo

yang dpa' bor 'gyur pa sogs brjod kyis mi lang bas/ 'di 'dra'i grub mtha' mi 'dzin par gsol ba 'debs so/ /smras pa/ byis pa sgron me thogs nas mun rum du/ lan brgyar 'bad kyang
phyogs kun gsal mi nus/ /mkhas pa nyi zla'i 'od kyis skad cig la/ /rab yangs 'dzin ma'i khyon kun lham mer gsal/ /da lta sa steng 'di na sa skya pa'i/ /gsang chen bstan
pa dri med 'dzin pa la/ /rje btsun ngor pa'i 'phrin las kho na las/ /gzhan du yod med gzur gnas kun gyis shes/ /de phyir tshul der smod na rang nyid ni/ /nyams par ma
zad rje btsun sa skya pa'i/ /bstan la dad gus med par mi 'gyur ram/ /de bas da ni chags sdang phrag dog spongs/ /bdag ni byams pa rdo rje rgyal mtshan la/ /snying nas dad
mos 'on kyang rjes 'brang 'ga'i/ /blo mtsho'i gting zab brtag phyir nyams dgar ni/ /smras la dam pas bzod bzhes thugs rjes skyong / /de skad brjod pa'i dge tshogs chu klung
des/ /'gro 'di'i log rtog dri ma kun sbyangs te/ /'khrul med gong ma'i gsung gi nying khu yi/ /zung 'jug rdo rje'i bcud len grub gyur cig /mangga laM/ zhes pa de rnams
kyis snyan brgyud mkhas pa'i dbang po'i gsung rab las 'byung tshul bstan zin nas/ bzhi pa de dag gi lan 'debs rdzong lugs kyi mkhas pa dam tshig legs bshad las 'byung
tshul bshad pa la gnyis te/ chos rje bzang po bkra shis kyi gsung rab las 'byung tshul bshad pa dang / dge chu ba buddha shrI'i legs bshad las 'byung tshul bshad pa'o/ /dang
po ni/ chos kyi rje mkhan chen bzang bkras pas mdzad

pa'i snyan brgyud 'khrul sel las 'di ltar 'byung ste/ na mo gu ru bhya/ snyan brgyud 'khrul sel zhes bya ba/ /rtsa ba'i bla ma rnams dang dbyer ma mchis pa mthu stobs kyi dbang
phyug dpal birWa pa la gus pas phyag 'tshal lo/ /sgo gsum dbang chen yangs pa'i gzhir/ /rigs gsum sa bon legs gnas pa/ /mchog gsum byin rlabs sprin byung spros/ /sku
gsum 'bras stsol rje la 'dud/ /chos kyi spyan ldan bla ma'i gsung / /chos ltar bcos pas dri mar byas/ /chos mthun rigs pas dag byed pa/ /chos 'dod rnams la bshad par bya/
/bla chen badzra dhwa dza yis/ /gong ma'i gsung mchog dgongs pa'i don/ /legs par bshad pa mang bkod kyang / /'dir ni chu rgyun bzhi pa ru/ /sems bskyed brgyud pa med pa
sogs/ /tshig brgyad 'grel par bcas pa la/ /sun 'byin rnam par spros pa'i lan/ /skabs don legs par bshad par bya/ /dang po'i don la 'di skad du/ brgyud pa gnyis kyi sems
bskyed kyi/ /cho ga rje pas mdzad pa ni/ /sgo rum brnyed las brgyud ces pa/ /tshad ldan smras pa med do lo/ /sgo rum brnyed dam min yang rung / /mkhan chen shes rab rdo rje
pas/ /bla ma bcu phrag lhag pa las/ /rje yi bka' 'bum kun gyi lung / /gsan pa gang na'ang de 'dra med/ /sdom rgyun yod pa'ang bsgrub bya yin/ /gzhan yang mtha' gzhan bkag
pas shes/ /des na de 'dra'i cho ga ni/ /gsar du gzhan gyis byas par nges/ /dbang gi sngon du ljon shing las/ /sems bskyed cho ga bshad na yang / /phyag len nub par

mkhas rnams bzhed/ /gzhan yang spros pa 'di skad lo/ /dbang bskur byed pa'i sngon rol du/ /sems bskyed 'dod dam mi 'dod dris/ /'dod na'ang khyed la de med de/ /lugs gnyis brgyud
pa gnyis sogs kyi/ /cho ga khyed la skabs der med/ /mi 'dod sems bskyed ma byas par/ /sngags la 'jug pa bkag ces zer/ /lam 'bras 'chad las gzhan pa'i dus/ /sngon du
de 'dra'i sems bskyed kyi/ /cho ga med par dbang bskur ba/ /khyed rang 'dod pa dran par gyis/ /sta gon 'jug pa'i gnas skabs su/ /sems bskyed gsungs phyir dgos 'di med/ /gsum
la skyabs 'gro la sogs pa'i/ /'khrul spong nyid las ji skad du/ /smon 'jug sems bskyed blang bar bya/ /de ni gud du blangs kyang rung / /ma blangs kyang ni sta gon gyi/
/skabs su 'byung zhes gsungs pa 'di/ /dogs gnas kun grol dngos lan no/ /rjes 'dzin grangs nges med pa dang / /zhes par sun 'byin 'di skad lo/ /lung rigs gnyis las dang
po ni/ /rnam snang mngon par byang ba las/ /gcig gnyis bzhi las lhag kyang rung / /dpyad mi dgos par bzung bar bya/ /zhes dang / 'phags pas rtsa rgyud kyi/ /TIkkar rnam
snang mngon byang lung / /slob dpon snying rje chen po yis/ /tshad med bzung bar bya ba'i bar/ /rjes 'dzin skabs su drangs pa dang / /dbang chur spyi rgyud drangs pa'i don/
/dbang bskur skabs la dgongs pa yin/ /gzhan yang gsang ba spyi rgyud las/ /rjes 'dzin yod pa sta gon skabs/ /med na gzugs brnyan bri ba'am/ /skyin pa gzhug par

gsungs pa'i don/ /de la rjes 'dzin dbang bskur gnyis/ /logs su byed dam med na ni/ /sta gon grangs nges rjes 'dzin las/ /ltos par 'dod pas khyed la 'gal/ /kho bo dmigs gsal
ston par 'dod/ /rigs pa rdo rje slob dpon dbang / /re rer bskur yang maNDal sogs/ /thun mong byed bzhin rjes 'dzin dang / /dbang bskur la yang thun mong dang / /grangs nges
dgos par mtshungs par 'dod/ /rjes 'dzin sta gon dngos gzhi yi/ /grangs nges mtha' cig dgos na ni/ /slob dpon dbang gi gtso bo'i phyir/ /rjes 'dzin sta gon re rer 'gyur/
/srod la rjes 'dzin sta gon gnyis/ /gsungs kyang de gnyis mi mtshungs te/ /sta gon dus der ma tshar dogs/ /rjes 'dzin de bzhin mi dgos so/ /mdor na TIkka spyi rgyud don/
/grangs nges yod dang rnam snang las/ /grangs nges med pa gnyis ka las/ /rjes 'dzin skabs su gsungs pa'i phyir/ /'gal med 'chad pa 'di ltar yin/ /rjes 'dzin rnam snang
ltar byas kyang / /spyi rgyud ltar du dbang bskur la/ /nyer lnga'i grangs nges byed ces zer/ /de dag lan ni rim pa bzhin/ /lung dang 'gal zhing rig pa mtshungs/ /khas blangs
'gal zhing rang lugs kyi/ /mkhas pa'i gsung dang 'gal ba ste/ /dbang chur rjes 'dzin grangs kyi skabs/ /spyi rgyud drangs shing sdom gsum las/ /spyod pa'i rgyud kyi
dbang bskur la/ /slob ma grangs nges med par gsungs/ /lhag ma dmigs gsal mdzad pa yi/ /slob ma la ni grangs nges yod/ /de skad gsungs pa'i

lung don dang / /ljon shing las kyang spyi rgyud la/ /zhal 'phangs mdzad phyir khu dbon gsum/ /dgongs pa mthun pas skyogs bshad dor/ /bla med rjes 'dzin ston pa'i skabs/ /spyod
rgyud lung 'dren bsgrub byed kyi/ /'phongs pa'i cal col yin par nges/ /rtsa rgyud TIkka snga rting gi /dkar chag med phyir 'phags pas min/ /gzugs brnyan sogs don logs
su ni/ /rjes 'dzin byas na'ang 'gal ba ci/ /gzhan phan bdud rtsir shin po la/ /rjes 'dzin bshad pa med snyam na/ /zhib par dbang chur zhal 'phangs phyir/ /mi 'gal yang
na mi gsal 'dod/ /dngos gzhi grangs nges dgos na yang / /sta gon brgya phrag thun mong du/ /byas kyang 'gal med thal ba sogs/ /slob dpon dbang gi rim pa ltar/ /dngos gzhi
grangs nges dgos na yang / /rjes ni thun mong chog pa sogs/ /rang la'ang mtshungs pa grub mtha' 'jig /mtha' gcig sta gon dngos gzhi'i grangs/ /nges na de gnyis gtso bo'i
phyir/ /rjes 'dzin grangs nges dgos pa sogs/ /gong gi rigs pa mtshungs pa yin/ /srod kyi dus su sta gon sogs/ /byed na cho ga gnyis mi 'gyur/ /mi byed dbang bskur byin rlabs
med/ /'phrin las che 'dod dka' bar gnas/ /spyi rgyud rjes 'dzin 'chad pa'i skabs/ /grangs nges dmigs gsal mi 'dod dang / /spyi rgyud TIkar grangs nges yod/ /rjes 'dzin
skabs su 'byung zhes pa/ /khas blangs 'gal ba ma yin nam/ /mkhas pa go shAka rnam gnyis kyi/ /dbang chu bde chen rgya mtsho dang / /gser thur dag las dbang chu bzhin/
/rjes

'dzin grangs nges gsal bar gsungs/ /des na de 'dra'i bshad pa ni/ /rang gzhan gnyis ka'i phyogs dang 'gal/ /phyin chad gzur gnas grangs nges kyis/ /sta gon 'brel pa med pa
dang / /zhes par mgo mtshungs brgal lan gyi/ /spros pa 'di ltar smra bar byed/ /smin byed re la sta gon re/ /dgos na bsnyen sogs brgyad char yang / /re re dgos 'gyur sta
gon ni/ /gcig dang slob ma gcig 'brel gyi/ /phyi ma rnams dang 'brel med 'gyur/ /slob ma sta gon nyer lnga dang / /'brel ba'i lha ni sta gon yang / /nyer lnga dgos pa khyod
la mtshungs/ /gal te sta gon 'brel pa ni/ /slob ma ma yin cho ga ni/ /byed las yin par 'dod na ni/ /rin 'byung man la bum chog re/ /khyed la yang yang byed dgos 'gyur/
/dngos gzhi bsgrub mchod mi mtshungs te/ /bsgrub mchod bdag 'jug dbang bskur gsum/ /cho ga rigs mthun 'brel chags dgos/ /gzhan phan bdud rtsir rdul tshon gyi/ /dkyil 'khor
gcig tu dngos po drug /gsungs kyang sta gon gcig nyid zer/ /'o na smin byed tshar re la/ /slob ma sta gon tshar re dang / /'jug cing dbang bskur len pa sogs/ /tshar re
dgos na bsnyen sogs brgyad/ /tshar re dgos sogs sgrub byed kun/ /ri bong tshang log ci mi 'gyur/ /sgrub mchod la sogs bar ma chod/ /dgos na dbang chur sgrub mchod dang /
/'jug pa'i bar du sbyin bsreg sogs/ /gsungs pa ma mthong de nyid bstan/ /rnal ma'i lan ni 'di skad lo/ /sta gon dang po gnyis po de/ /phyogs der

dkyil 'khor rung ba dang / /dkyil 'khor bris te gzhan don phyir/ /snang ba zhu ba'i ched yin la/ /des ni sta gon gcig po des/ /legs par grub cing phyi ma gnyis/ /skabs babs
byas tshe mngon rtogs brgyad/ /kun dang 'brel zhing rdul tshon gyi/ /dkyil 'khor gcig tu smin byed dbang / /lan gnyis bskur du mi rung na/ /mchog dbang gsum la'ang gcig
nyid las/ /khyed kyi lung la mi rung ste/ /slob dpon lus la dkyil 'khor gsum/ /re re las gzhan med phyir zer/ /sta gon dang po gnyis po des/ /tshar re byas pa'i dgos pa des/
/dbang bskur phyi ma kun 'grub na/ /bdag mdun 'jug pa bum bsgrub sogs/ /kun kyang tshar res dbang bskur kun/ /'grub par 'gyur ste dgos pa mtshungs/ /khyed la'ang slob
ma sta gon dang / /dngos gzhi grangs mnyam dgos pa'i phyir/ /rin 'byung man la bum chog re/ /dgos pa mtshungs shing rdul tshon gyi/ /dkyil 'khor gcig tu gshin po la/ /dbang
bzhi nub drug bskur ba'i rjes/ /gshegs gsol dgos ltar lus dkyil gsum/ /gshegs gsol dgos pa'i rigs pa mtshungs/ /gshegs gsol rdul tshon gzhir bzhag nas/ /drug gam gcig
kyang de bzhin yin/ /gzhan yang spros pa 'di skad du/ /rdul tshon dang ni ras bris gnyis/ smin byed gcig las mi rung mtshungs/ /ras bris sta gon bskyar rung na/ /rdul tshon
la yang mtshungs mod kyi/ /bris zin ras bris dkyil 'khor dang / /sa 'dir dkyil 'khor bri zhes pa/ /'brel med phyir na bsgrub mchod kyang / /de la 'gal bar

'gyur zhes zer/ /ras bris dkyil 'khor gcig nyid du/ /dbang bskur yang yang rung ba ltar/ /rdul tshon yang yang 'degs 'jog sogs/ /shes na khyed ni rdzu 'phrul che/ /sa 'dir
dkyil 'khor sogs kyi don/ /bsgrub bya yin gyi sgrub byed min/ /mdor na brgya phrag brgal ba la/ /dmigs nas sta gon gcig nyid kyi/ /dngos gzhi du ma rung gyur na/ /'o na sta
gon gcig nyid kyi/ /tshe gang go chod 'gyur ba sogs/ /ha cang thal phyir log pa yin/ /rdul tshon dkyil 'khor gcig nyid du/ /lus rten gcig la zhag drug bar/ /dbang bskur
rung gi zhag bdun nas/ /dkyil 'khor gsar du bris dgos pa/ /lus rten 'phos pa'i rigs pa yis/ /de 'dra'i dkyil 'khor gcig nyid du/ /dbang tshan tha dad gyur pa la/ /dbang
bskur min zhing dkyil 'khor yang / /tha dad dgos par bsnyon med grub/ /'di yis khyed kyi grub mtha' de'i/ /ngan mtshang thams cad gtol ba yin/ /des na gzhan phan bdud rtsi'i
lung / /spyi 'joms ril bu 'di brten na/ /lugs ngan rims nad cis kyang sel/ /slob dpon grangs nges med pa dang / /zhes par lan 'debs 'di skad smra/ /de la grangs nges
mtha' gcig tu/ /med pa min yang dgag dgos kyi/ /grangs nges med mod gzhan du na/ /dpon slob mtshan nyid mi ldan gang / /der mi bzung sogs rgyud sde las/ /bshad pa thams
cad yod na legs/ /med na de dag kun dang 'gal/ /dbang bskur rim gyis gcig car gnyis/ /dang po spros pa che ba'i

skabs/ /dbang stegs dngos su yod med gnyis/ /phyi ma phyag len dgag dgos gtso/ /slob 'khor nyung ngus re re nus/ /'phrin las che bas dgag dgos bsam/ /dbang chu'i dngos bstan
rim can zer/ /bshad tshod thams cad kun gyi min/ /zer ba ngan 'gran phal pa'i lugs/ /'phrin las chen pos sla chos kyi/ /dbang bskur blun po bslu ba ste/ /dam pa rnams ni
sdom gsum las/ /mdor na chos kyi ci byed soms/ /sangs rgyas byed na chos bzhin gyis/ /gsungs pa'i snying gtam yid la bcags/ /gzhan yang spros pa 'di skad du/ /dbang chu
gnyis kyi dngos bstan la/ /mchog dbang gsum yang re rer gsungs/ /slob dpon dbang bskur bzhi ka'i ming / /mngon par rtogs pa'i ljon shing las/ /slob dpon dbang bskur rdzogs
pa yis/ /mchog dang thun mong mngon rtogs kun/ /bsgrub par gsungs shing bum dbang tsam/ /thob pas rdzogs rim bsgom pa 'gal/ /dbang chu gnyis dang khyed nyid 'gal/ /dngos
gzhi grangs nges sta gon dang / /sta gon rjes 'dzin ltos pa'i phyir/ /slob dpon dbang bskur dus gcig la/ /khyed kyi lugs la'ang 'dod dgos zer/ /slob dpon dbang bskur dbang
chu yi/ /dngos bstan yin par gnyis ka mthun/ /dbang chu gnyis dang 'gal ba ci/ /slob dpon dbang ni dus cig la/ /khas len dgos pa chos grags kyi/ /nan gyis khyod 'di
'dod ces pa/ /gsal bar dbang phyug spyod pa yin/ /ji skad gsungs pa de 'drar shes/ /mdor na tshig rkang gsum po'i don/ /dbang chu'i

dngos bstan yin pa la/ /ji skad smras pa'i sun 'byin rnams/ /slob dpon dgag pa kho nar song / /de 'dra ngor pa chen po yang / /bzhed par dka' zhing snyoms las can/ /rjes 'brang
'ga' yi brdzun srib byas/ /mkhas pas slan chad ma byed cig /dbang bskur yongs dag med pa dang / /zhes pa brgal rtags 'di skad smra/ /bum dbang bdun gyi dbang rdzas la/
/yongs dag bzhi ru rje btsun gyi/ /gsungs pa spyi khyab yin na ni/ /gur gyi rgyan du dang po la/ /'khrul 'khor yongs su dag pa byas/ /rin 'byung man la slob dpon ni/ /mi
bskyod gnas pas dbang bskur dang / /dbang chu gnyis las dang po lnga/ /slob dpon mi bskyod gnas par gsungs/ /rje btsun rang nyid nang 'gal dang / /dbang chu dgag par mdzad
dam zer/ /slob dpon slob ma dbang rdzas gsum/ /rigs lngar bskyed pa 'dra ba'i mu/ /mi bskyod me tog phog pa'i lha/ /rigs lngar bskyed pa mi 'dra'i mu/ /slob ma de bzhin
dang mtha' gnyis/ /rigs lngar so sor bskyed pa dang / /dang po mi bskyod phyi ma gnyis/ /rigs lngar bskyed pa gnyis min mur/ /mkhas pas bshad ltar thun mong dang / /lam
dus bskyed chog thun mong min/ /yang na rgyu lam khyad par yin/ /de 'dra 'gal 'dod blo gros rtsing / /de phyir lam dus khyab mtha' 'dzin/ /gzhan yang sun 'byin 'di skad
du/ /'khor gsum yongs dag bzhi yi don/ /slob dpon slob ma dbang rdzas gsum/ /bsnyen sgrub rgyas 'bring bzhi po las/ /man ngag lugs la brtul zhugs dang / /rdo rje

slob dpon dbang rdzas la/ /bsdus pa phyi ma sbyor ba ste/ /de yang dbang chur hU~M dang as/ /rdor dril skad cig bskyed pa yin/ /des na lam dus yi ge dang / /nged lugs 'gal
ba ma yin no/ /rnam snang dbang rdzas med pa dang / /phyi ma gnyis la'ang gzhi med pas/ /mi 'gal brdzun zub ma yin nam/ rang nyes slob dpon ma bkod cig /rdor dril bskyed
chog re 'dra ba/ /man ngag med pa'i 'ol spyod tsam/ /lam dus dbang gi yig chung dang / /khyed kyi lam dus mi 'gal na/ /dngos bstan min par yongs su grags/ /shugs bstan sgrub
byed smra na yang / /rang bzo min pa khyed la med/ /dpyad na 'khrul par shes bzhin du/ /da dung phal cher re dogs byed/ /lus dkyil 'byung khungs med pa dang / /zhes par
spros pa 'di ltar zer/ /'byung khungs zhes pa rtags kyi mthar/ /rkyen byin bsgrub pas buddha bzhin/ /bsgyur bas sangs rgyas las zhes 'byung / /sangs rgyas las ni chos
'byung ltar/ /a~M las rin 'byung 'byung zhes 'gyur/ /a~M yig las ni logs pa yi/ /rin 'byung bsgom pa 'gal ba ste/ /dkyil 'khor sku bzhi lhun grub yin/ /lte 'khor bzhi yang
de bzhin te/ /a~M yig zhal phyag rnam par grub/ /de nyid rin chen 'byung ldan yin/ /rin 'byung yang ni rtsa yig gi /rnam par gnas pa a~M yig yin/ /go bas a~M las logs shig
tu/ /rin 'byung bskyed pa'i dogs mi dgos/ /ngag 'don gang bde rung zhes zer/ /sa bon phyir na a~M yig las/ /logs su rin 'byung bsgom pa'i phyir/ /'byung khung ji skad
bshad bzhin 'dod/

/phyogs snga ma long rang 'dod bris/ /gzhan du lung rigs gnod pa yod/ /sras don ma las rtsa med na/ /sprul sku 'byung ba'i rgyu med cing / /lam gyi gnas bsgyur sprul skur 'char/
/de bas rang bzhin lhun grub dang / /'gyur rung gnyis dgongs ru ni rtsa/ /sprul sku rang bzhin lhun grub bzhag /de ltar yang yang rung zhes bya/ /rigs pa a~M gi yi
ge de/ /rin 'byung yin na ser sna yi/ /dri bral mnyam nyid ye shes 'gyur/ /des na hU~M sogs bzhi po yang / /ye shes bzhi ru ci mi 'gyur/ /sems can dri bral ye shes lnga/
/ldan phyir ha cang thal bar 'gyur/ /rang lus rgyal ba'i dkyil 'khor zhes/ /grags kyang gnad 'di shes pa dkon/ /'on te rang bzhin rnam dag la/ /bsam na zhal phyag rnam pa
'gal/ /bsgom pa'i blo ngo yin na ni/ /grub tshig smos pa 'gal ba yin/ /bsgrub gzhi rang bzhin lhun grub phyir/ /phyi dkyil dang ni mi 'dra zhes/ /mkhas mang mthun par kho
bos mthong / /khyed kyi go lugs 'di ltar na/ /lus dkyil rtsod pa'ang spang bar dka'/ /gzhan yang 'di ltar smra bar byed/ /dang po'i las can 'ga' zhig gis/ /gsar du bskyed
pa'i dogs bsal phyir/ /yi ge lha ru bsgom par gsungs/ /las tshig nor zhes 'dod pa min/ /rtse mos bhru~M sogs pho brang lnga'i/ /sa bon bshad pa de lnga'i lha/ /sa bon
bskyed tshe bhru~M sogs dang / /lus dkyil yi ge lhar bsgom pa/ /don gnyis nyung ngu'i tshig gis bstan/ /bhru~M sogs lus dkyil sa bon du/ /gang du'ang bshad pa med ces zer/
/sa bon dang ni

bskyed pa la/ /skyogs bshad 'khrul pa'i rjes gnon yin/ /bhrUM sogs lus dkyil bskyed pa yi/ /sa bon 'di lngas byas pa yi/ /tsanDa lI dang rjes mthun par/ /gang rung bya zhes
'dam kar gsungs/ /gzhung bshad rnams su phyi ma bris/ /de ltar ma mthong tshod rgyag mang / /sgra bsgrub tshul la'ang dpyad gzhi yod/ /yi ge skyon nyams re zhig bzhag /ngor
pa chen po'i bir srung du/ /rang nyid birWar bsgom pa la/ /pho brang lha lnga'i sa bon bsam/ /zhes 'di'ang skyog bshad ma byed cig /rgyas gdab rigs mtshon med pa dang
/ /zhes pa'i tshig gi rgyas bshad du/ /kha cig lus dkyil lha rnams la/ /rdor sems rgyas btab saM Ti las/ /rdo rje sems dpa' zhes byar bshad/ /bde ba dam pa ru ni brjod/
/zhes dang phyag rgya bzhi pa las/ /kun gyi dbang bskur gnas su ni/ /rdo rje sems dpa' zla ba'i mdog /zhes bya'i dgos par gsal zhes zer/ /rgyud sde rgyas bsdus tha dad yin/
/khyad par rdzogs rim brtan par gsungs/ /rgya gzhung dgongs pa drug pa bstan/ /sras don ma zhes gtso bo lnga/ /rigs lngas rgyas btab 'khor rnams la/ /rang rigs gtso bos
rgyas btab dang / /yang na kun gyi gnas lnga ru/ /rdo rje rtse lnga bsam par bya/ 'phags pas gtso bo rdor sems dang / /'khor rnams rang rang gtso bo dang / /skye mched
kha dog mthun pa'i rigs/ /khro bo srung 'khor skabs ltar gsungs/ /rang rang du ni rdor sems phyir/ /rigs lnga rdor sems don gcig yin/ /de ltar ci 'byin bkod pa la/ /rkun
rgyab brdzun ma 'di skad lo/ /rgyud 'chad

tshe na rdzogs rim dang / /man ngag skabs su lus dkyil bstan/ /rgyud don ma gnyer lus dkyil ston/ /phyag rgya bzhi par rgyas gdab ston/ /'di tsam zin so gsal po yin/ /gal te
rdzogs rim nyid bstan na/ /'khor lo drug pa gang gis ston/ /phyag rgya bzhi par 'khor lo lnga/ /rdzogs rjes kun gyi dbang sogs gsungs/ /drug pa bstan zhes 'os spyod yin/
/sras 'phags 'gal spong khyod bzhin 'dod/ /sras don ma yi phyi ma ni/ /dbu rgyan rang chas don yin zer/ /a seng ma las rdo rje yi/ /theg pa dgongs pa du ma zhes/ /gsungs
pa 'di nyid mthong na yang / /mkha' 'gros byin rlabs birWa sogs/ /grub thob rnams la brten dgos zhes/ /'di 'dra mang mthong rgyu don rnams/ /rang 'gar rtog ge'i rigs pas
'chad/ /birWa'i snyan brgyud zab mo rnams/ /rgyud dang rgya gzhung 'gal lo zhes/ /'brel med tshig 'di gzhan lugs bzhin/ /snyan brgyud yi ge med pa'i rtags/ /de yi zin so
mkhas pas khrel/ /'khor lo drug pa'ang lnga po bzhin/ /don gyis bstan zhing ma bstan na/ /khyod kyi rgyud don ji ltar rung / /khyad par rgyas btab zur du gsungs/ /'gal
yang snyan brgyud ga la gnod/ /'khor lo drug pa man ngag lugs/ /gdan sogs yi ger shin tu gsal/ /dbu rgyan rang chas zer ba de/ /snyan brgyud med pa'i babs bcol yin/ /gsung
ngag ma rdzogs rang rigs sogs/ /rgyas btab dgos pa snying po ste/ /zhib tu gsang gtam mi sgrog go /bza' ba'i dam tshig med pa dang / /zhes

par lan 'debs 'di skad du/ ljon shing las bshad tshogs 'khor gyi/ /dbye bas sa lugs khyab na ni/ /dpa' bo'i ston mo'ang der 'gyur ro/ /de ni 'khor gsum lan med yin/ /dbye ba
thams cad dngos yin na/ /rnal 'byor pho mo tshogs par 'gyur/ /rab byung tshogs 'khor ma byas na/ /rtsa ltung 'byung na klu sgrub sogs/ /rtsa ltung can du thal bar 'gyur/
/dbye ba thams cad dbye gzhi ru/ /nges par 'dod na bden gnyis kyi/ /dbye gzhi 'jig rten blo tsam dang / /shes byar don dam bden pa dang / /khyod kyis khas len dgos zhes
zer/ /'dod lan thebs pa'i thal 'gyur la/ /'khor gsum rigs pa shes pas khrel/ /pho mo tshogs pa rnam gnyis te/ /gang zag phal la grags pa dang / /rdor sems bsgom pa'i ting
'dzin gyi/ /lha dgu la sogs dkyil 'khor dang / /dpa' bo dpa' mo rnams kyang yod/ /de lta min na tshogs 'khor gyi/ /tshim pa lnga yang dka' bar gnas/ /rtsa khams dpa' bo
dpa' mo ru/ /gdod nas grub par khyod nyid 'dod/ /gzhan yang tshogs 'khor rtsod spong las/ /phyi nang mkha' 'gro zhes kyang gsungs/ /rtsa ltung 'byung dang mi 'byung ba/
/klu sgrub la sogs sdom las grol/ /de lta min na de bzhin 'byung / /'on kyang lugs gnyis so sor nges/ /bu ram phyi dror 'dod pa dang / /mi 'dod 'gal ba med pa bzhin/ /gcig
tu nges na ha cang thal/ /don dam shes byar khas len pas/ /dpe de da dung bsgrub bya yin/ /gzhan yang spros pa 'di skad zer/ /tshogs 'khor mtshan nyid rjes mthun pa/ /drug
pa dngos su

yod med yin/ /phyag rgya'i rnal 'byor la rten nas/ /rdzogs rim ye shes dngos su bskyed/ /lhan skyes tshim nus rnal 'byor pa/ /kho nas tshogs 'khor bya ba dang / /de med khyim
pa'ang de dngos med/ /rab byung bzang yang de 'dra bkag /Dombhi bas kyang pho mo gnyis/ /nges par dgos pa bshad ces zer/ /'o na sngon gyi lam 'bras pa/ /kyai rdor dbang
zhus thams cad la/ /lhan cig skyes pa'i ye shes gang / /dngos su skye bar 'dod dam ci/ /lo rgyus kun las tshogs 'khor bshad/ /khyad par grub chen buddha shrI/ /tshogs 'khor
mdzad pa'i rnam thar ltos/ /rab byung tshogs 'khor mi rung na/ /dge slong dpa' bo rdo rje de/ /tshogs 'khor gshegs pa'ang mi bden nam/ /'di rnams bod nas byung rgyal
smras/ /tshim pa drug pa'i nyams len dang / /mchog dbang gsum po mtshungs pa'i phyir/ /tshogs 'khor bzhin du de la yang / /dngos rtags gnyis su 'byed dgos 'gyur/ /tshogs
'khor dbang bskur gnyis ka la/ /dngos rtags 'byed na rtog bzo yin/ /gzhan yang spros pa 'di ltar bris/ /'khrul spong las ni tshogs gral du/ /sdom pa 'og ma'i bcas pa dang
/ /'gal bar dogs na rtsa ltung bshad/ /tshogs 'khor ma byas ltung bshad min/ /dngos lan thams cad mkhyen pa yi/ /dri lan du ni gsal ba ltar/ /bskyed rim brtan po yod pa
dang / /ma dad bzlog nus rnal 'byor pas/ /tshogs 'khor dngos su bya ba dang / /rab byung rnams la min par gsungs/ /rnal 'byor tshogs 'khor rung ba dang / /rab byung

tshogs 'khor mi byed par/ /dus 'khor bde mchog bshad ces zer/ /'di dag gnad kyi snying po'i lan/ /rje yi rtsa ltung 'khrul spong las/ /rab byung phyi dro mi bza' ba'ang / /bcu
gsum pa yi ltung bas 'jigs/ /cung zad 'thung zhing kha zas brten/ /snod min drung du rab byung la/ /de skad smra na rtsa ltung gsungs/ /tshogs 'khor dus su rab byung
gis/ /bslab pas bcings nas chang 'thung dang / /phyi dro'i kha zas brten pa yis/ /ltung ba byung dogs mi brten pa/ /rtsa bar gsungs shing nad pa yi/ /reg pa tsam las mi brten
yang / /nyes med ril bu brten pa ni/ /'di yi skabs ni min zhes gsungs/ /gal te gong du bshad pa ltar/ /bcas 'gal dogs pas rtsa ltung ste/ /bcas 'gal med na'ang bstan
pa bsam/ /tshogs 'khor med phyir mi 'gal na/ /'o na de 'dra'i dgos med pa'i/ /rab byung tshogs 'khor rung bar mthun/ /bstan la phan nam min yang rung / /dgos pa gtso bor
rje btsun bzhed/ /chang ni 'o mar bsgyur nus pa/ /tshogs 'khor chad du khyed nyid 'dod/ /'o ma'i ltung ba'i nyes pa gang / /de la ma dad ga la 'ong / /bstan la'ang gnod
par ji ltar 'gyur/ /nad la gnod pa'ang dka' ba yin/ /gzhan gyi rab byung tshogs 'khor dus/ /sha chang brten zhes snod smin bsgrags/ /rang gi tshogs 'khor ma byas par/ /khyed
la ltung ba gnyis su 'gyur/ /tshogs 'khor ma byas rtsa ltung ste/ /ma brten pa zhes rtsa ba dang / /'grel par dam rdzas mi brten zhes/ /ma mthong phyogs mthong gzhan
la smod/ /rang nyid ngo tsha gzhan gyis

khrel/ /'khrul spong don yang dang po yi/ /las can rnams kyi'ang rung ba ste/ /ljon shing nyid las dam tshig dang / /tshogs 'khor gnas dang gang zag gsum/ /chos rjes tshogs
'khor rtsod spong las/ /gnas dang mdun bskyed tshogs 'khor dus/ /bzod gsol skabs dang rnam pa bzhir/ /las ni dang po zhes bya ba/ /khu dbon gnyis kyi gsungs pa 'di/ /log
rtog brag ri 'joms pa'i thog /tshim pa drug pa'ang rnam gnyis te/ /phyag rgya bsten dang ting 'dzin gnyis/ /phyi ma Dombhi he ru kas/ /mar dang mar gyi nying khu yis/ /snying
kha ru ni byug par bya/ /ji skad gsungs pa de bzhin gsungs/ /des na zhib tu ma bltas par/ /rbad chod sngas na rang nyid 'bebs/ /rigs pa tshogs 'khor mchog dbang mtshungs/
/de phyir rgyu lam mtshan nyid pa/ /rab byung nyams len mi 'dod dam/ /gal te sha chang dngos su yin/ /mchog dbang ting 'dzin dkyil 'khor phyi/ /mtshungs min snyam
na dge slong la/ /sa brko me reg la sogs dang / /dbang dus gzhu sogs 'gog gam ci/ /dgos pa gtso phyir de mthong tshe/ /nyes med zhes ni rje btsun bzhed/ /mdor na tshogs 'khor
'chad skabs dang / /dang po'i las can rab byung dang / /med mi rung ba sha chang dang / /kun nas mtshungs pa'i rigs pa sogs/ /gtan tshigs bzang po 'di mthong phyin/
/gzhan lugs bsres nas snyan brgyud kyi/ /gdams pa 'gog pa'i babs bcol rnams/ /nyung na tshogs kyi bsod nams 'phel/ /des na khyed kyis bshad pa rnams/

/gzhan gyi sa lugs snyan brgyud la/ /skyon brjod snying la zhugs pa yi/ /yid ches med pa'i skyogs bshad mang / /lugs gtan 'gal yang snyan brgyud dang / /'gal med sa lugs snying
por bzung / /dus 'khor bde mchog gsal lo zhes/ /snyan brgyud 'gog pa'i zur za yin/ /tshogs 'khor bshad pa ma rtogs dang / /rjes 'dzin la sogs log rtog dang / /lus dkyil
the tshom bcas pa ste/ /ma rtogs log rtog the tshom gyis/ /'khrul pa snyan brgyud 'di yis sel/ /dbus gdong nyer lnga'i phyogs snga las/ /'phros don lan dang tshig skyon
sogs/ /zhib dpyod byas na mang yod kyang / /gnad rnams dril nas 'di tsam bris/ /gzhan yang gsang ba kun rgyan gyi/ /dgongs pa yin zhes rjes 'brang rnams/ /la la tshogs
'khor sha chang rol/ /phal cher tha mal sha chang brten/ /dbang bskur skabs su tshogs 'khor spong / /rang gzhan gnyis ka'i lugs dang 'gal/ /'ga' zhig bdud rtsi ril bu bsten/
/bcu gsum pa yi nyes med zer/ /'khrul spong nyid las skabs min gsungs/ /gzhan yang dbus pa'i thos bral 'ga'/ /sems bskyed brgyud pa yod par thal/ /zhes sogs tshig khri
smra ba thos/ /'o na shes rab snying po las/ /gzugs med sgra med la sogs dang / /dbu ma rtsa ba'i mchod brjod du/ /'gag pa med pa skye med pa/ /zhes sogs la yang mtshungs
pa'i phyir/ /blun po'i rigs pa rang la zlog /brgal lan med pa'i ci drag yin/ /de 'dra gnas lugs skabs yin na/ /snga ma'ang skabs don ci mi rtsi/ /bden lan byin pa kun

la phan/ /snying nas rje btsun sa skya pa'i/ /snyan brgyud lhag ma'ang nub par dogs/ /legs par bshad pa'i dge ba 'dis/ /snyan brgyud zab mo rab rgyas shing / /'gro bas sangs
rgyas myur thob shog /'og zla'i yar tshes bco lnga'i nyin/ /nyin byed snyan brgyud 'khrul sel 'di/ /'di phyir phan bde 'byung ba'i gnas/ /gnas mchog mkhar byung yangs rtser
bkod/ /snyan brgyud 'khrul sel zhes bya ba'i bstan bcos 'di ni/ mkhas pa chen po lcags thang pa dang dpal sgyi chu ba yab sras rnams kyi zhabs pad bsten pas/ mdo sngags
kyi don la blo gros kyi snang ba cung zad gsal ba ngam ring chos sde chen po'i mkhan chen bzang po bkra shis zhes bya bas grub pa'i bsti gnas se mkhar byung gi yangs
rtser legs par bkod pa 'dis sangs rgyas kyi bstan pa dar zhing rgyas pa dang / lam gyi bar chad zhi nas sems can thams cad kyis rdo rje 'chang gi go 'phangs myur du thob
par gyur cig dge legs 'phel/ ces pa de rnams kyis chos rje bzang po bkra shis kyi gsung rab las 'byung tshul bshad zin nas// ! //gnyis pa sgyi chu ba burdha shrI'i legs bshad
las 'byung tshul bshad pa ni/ des mdzad pas yang lan nor bu'i phreng ba zhes bya ba las 'di ltar 'byung ste/ oM bde legs su gyur cig rgyal ba kun gyi ye shes 'jam pa'i
dbyangs/ /gangs can 'dul phyir mi'i tshul bzung nas/ /ma nor lam ston rje btsun sa skya pa/ /skye dgu kun gyi gtsug na rgyal gyur cig /mdo rgyud man ngag bstan bcos kun
gyi don/ /ji bzhin rtogs

nas gzhan dring mi 'jog pa'i/ /'khrul med smra ba'i dbang po mus srad pa/ /las skal bsags rgyab can gyi gtsug tu mchod/ /smin grol lam gyi cha thebs ma lus pa/ /sa skya'i bla
chen rnams kyi dgongs pa bzhin/ /snyan brgyud bzhi ldan rje btsun sgyi chu ba/ /bdag cag rnams kyi 'dren par gsol ba 'debs/ /'di ltar dri ma med pa'i lung gis phyug cing
mngon par rtogs pa'i yon tan gyis brgyan pa/ nyan thos dang theg pa chen po spyi la brtsams ste bstan pa gces spras su mdzad pas/ ngur mig 'dzin pa rnams kyi rtse mor
byon pa/ rang dang gzhan gyi grub mtha' rgya mtsho lta bu la dbang 'byor bas mkhas pa'i bya ba gsum la thogs pa med pa/ gdul bya mtha' dag smin grol la 'god pa'i mdzad pa
bzang pos sa skya pa'i bstan pa'i khur lci ba/ snyigs dus kyi rdo rje 'chang chen po kun dga' bzang po zhes yongs su grags pa de nyid kyis skyes bu brtson 'grus kyi stobs
bral zhing shes rab kyi mig long ba/ rnam g.yeng gi khur che zhing le lo'i 'dam du bying ba/ blo gros kyi rtsal med pas legs bshad don du mi gnyer ba/ dad pa'i rjes su
'brang zhing nyung ngu la dga' ba dag gi ngo bor/ gsung ngag rin po che lam 'bras 'bu dang bcas pa'i gdam ngag rim par snyan du brgyud pa'i yig sna/ nges par med du mi rung
ba brgya phrag gcig dang sum cu rtsa brgyad las/ thos bsam gyis sgro 'dogs chod par byas nas dkri tshul gyi rim pa sum cu/ chos kyi tshom chen po lnga brgya dang lnga
bcu rtsa gnyis/ bsgom gegs bsal ba'i thabs brgya phrag gcig dang sum cu ste/ mdor na rdo rje 'chang

nas ding sang gi bar du tshig don gyi cha thams cad snyan brgyud yin pa rje btsun gong ma rnams dang rjes 'brang tshad ldan dag gis yi ger bkod pa/ tshig gi lhad med pa/ ngan
rtog gi dri ma bral ba/ rang bzo'i rtog rtags kyis zin bris spangs pa/ rtsa khra 'phros gsum du grags pa 'di nyid gzhung khrid rgyas pa nyid kyi steng du dril te/ de yang
snang ba gsum ni phar phyin rang rkang du mdzad la/ de'i rjes su brgyud pa gnyis kyi lugs su byas pa'i sems bskyed kyi cho ga'am/ dbu ma lugs kyi sems bskyed kyi cho
ga chos rje pas mdzad pa gang rung gis byang chub sems dpa'i sdom ldan du mdzad nas bzod dbang bskur te sngags la 'jug par mdzad do/ /da ni phyogs phyi ma'i dgongs pa brjod
par bya ste/ de yang sangs rgyas kyi bstan pa la thog mtha' bar gsum du bka' drin che ba sad mi mi bdun dang / g.yo dmar gtsang gsum la sogs pa dge ba'i bshes gnyen gyi
rigs su 'khrungs pa dang / sa lam gyi yon tan phal cher bgrod de nub phyogs u rgyan gyi yul nas gangs can gyi ljongs su skye ba bzhes pa/ rdo rje theg pa la mkhas pa'i
mchog tu gyur pa/ khyad par rje btsun sa skya pa yab sras khu dbon rnams kyi gsung rab tshig don ma lus pa thugs su chud nas 'gal med du rtogs zhing 'khrul med du smra ba'i
spobs pa can/ rnal 'byor gyi dbang phyug gtsang byams pa rdo rje rgyal mtshan zhes yongs su grags pa de nyid kyis phyogs snga ma'i lugs srol de dag gong ma'i gsung dang
'gal zhing / rang bzo'i dri mas slad pas/ zab mo'i man ngag med pa'i

phyir thar 'dod dad brtson shes rab dang ldan pa'i gdul bya dag bslu bar gzigs nas/ de dag la thugs brtse ba dang / snyan brgyud zab mo mi nub par bya ba'i phyir rnam par bshad
pa'i chu rgyun la sogs pa bstan bcos chen po mang po dag brtsams so/ /de dag las 'dir ni/ sems bskyed brgyud pa med pa dang / /zhes pa nas/ de kun 'di rgyu dgag par
bya/ /zhes pa'i bar mi 'thad pa'i phyogs brgyad smos nas/ lung rigs man ngag gi sgo nas sun phyung ste chos dang mthun pa'i lan med par byas so/ /'on kyang / dkon mchog gsum
gyi gdung sob pa/ 'phrin las kyi mdzad pa lhun grub pa/ rje ngor pa nyid kyi gdan sar byon pa/ dgongs pa bsgrub pa la khur 'khur ba/ yongs kyi bshes gnyen chen po de
nyid kyis tshangs pa'i rigs sngags zhes bya ba'i lan byas so/ /de la phal cher ni mi 'byar ba'i lung dang / mi 'jug pa'i rigs par snang la/ 'ga' zhig ni nan gyis 'dod dgos
pa'i klan ka dang / shas cher chos dang mi mthun pa'i tshigs bcad dang dma' 'byin pa'i ngan smras su go zhing / kha cig ni zol sbyor gyi ngag dang / la la ni don gyi khas
blangs par yang snang bas/ yang dag par na lan dgos par mi 'dug mod/ de lta na yang rang nyid bla ma rnams kyi bka' drin dran zhing / yid ches pa btab par bya ba dang
/ blo gros kyi snang ba bskyed pa'i phyir chags sdang spangs te 'di bri ba la skyon med do/ /de la gnas skabs brgyad du brgal lan ngos bzung nas dngos lan kho na byas pas/
chos dang mthun zhing gzhan dag la chags sdang spang gi snang ba mi bskyed

pa yin no/ des na sems bskyed kyi skabs su/ rigs sngags mkhan po na re/ sems bskyed kyi yi ge de gsar du brnyed pa dang / de la lung gi brgyud pa med pa yin du chug kyang /
des sems bskyed kyi sdom rgyun med par dbang gi 'byor pa sus bsgrub par nus pa ma yin te/ spyir rgyud sde nas bshad pa'i dbang gi sngon du 'gro ba'i sems bskyed cig mi 'dod
na ni shin tu skal ba dman la/ 'dod na sangs rgyas nas rje rtse mo yan la yi ge de gtan med kyang / de'i brjod bya dang mthun pa'i sems bskyed kyi sdom pa'i rgyun yod
pa dang / rje btsun nas kho bo cag gi rje thams cad mkhyen pa'i bar la yang bde kyai gnyis kyi dbang gi sngon du yi ge de dang mthun pa'i sems bskyed kyi sdom pa 'bog pa'i
phyag len gyi cho ga ma nor ba yod pas/ phyag len dang mthun pa'i yi ge su zhig gis byas kyang de'i steng nas cho ga byed du rung ba yin te/ dper na rtse mo'i dbang chu'i
lung ma thob kyang man ngag lugs kyi dbang phyin ci ma log par thob pa'i rdo rje slob dpon zhig gis dbang chog de'i steng nas dbang bskur byas chog pa dang / karma sha
taM lta bu'i steng nas sdom pa thob la ma nyams pa'i mkhan po zhig gis las chog go chod po gang yang rung ba zhig gi steng nas sdom pa phog pas chog pa zhig ste/ snyan
brgyud yi ger bris pa thams cad la 'dis mtshon no zhes zer ro/ /de ni ma brtags pa'i lan te/ su zhig gis byas par ma nges pa'i chog bsgrigs kyi yi ge de chos rje khu dbon
tsam gyi rjes su byung na ni de'i steng nas cho ga byas pa'i phyir gsung bgros dang bcas

pa'i nges pa yong ba rigs pa la med pa'i phyir dang / rjes phyi mo nas byung ba yin na rtsa ba med pa'i yan lag yang mi rigs pa'i phyir dang / bar skabs der phyag dpe 'di la
rten bya ba tsam yang ma byung bas mi 'thad pa'i phyir dang / snyan brgyud yin zhes pa yang gyi na tsam yin te/ rje nA ro pa'i lugs kyi sems bskyed kyi cho ga /birWa pa'i
lugs kyi snyan brgyud du smra ba bzhad gad kyi gnas yin pa'i phyir/ bde kyai gnyis kyi dbang gi sngon du yi ge de dang mthun pa'i sems bskyed byed ces pa yang / sngags
sdom gyi sngon du byang sdom dgos pa'i bstan pa spyi'i babs 'gros kyi smra ba la brten nas bsgrigs pa ste/ de ltar na byang sdom gyi sngon du so thar dgos pas/ skabs der
gsol bzhi'i cho ga la brten pa'i bsnyen rdzogs re yang mdzad pa zhu cig des na sambu Ti las/ skyabs su 'gro ba'i rim pa yis/ /shin tu legs par sbyangs nas ni/ /sngags dang
rgyud kyi rim pa yis/ /gsang ba'i de kho na nyid bsgrag /zhes gsungs pas dkyil 'khor du 'jug pa'i sngon du skyabs su 'gro zhing / sems bskyed pa tsam mdzad ces gsungs
mod phyag len gyi rim pa mi snang ngo / /'on kyang 'gal ba yod pa min te/ sta gon gyi skabs su 'byung bas so/ /des mi rung ba yang min te/ khrid kyi tshe ma rtogs khyed rang
yang phyag len tal ma la mi byed pa yin pas so/ /rjes 'dzin grangs nges kyi skabs su rigs sngags mkhan po na re/ spyi rgyud nas bshad pa'i rjes 'dzin gyi rnam gzhag lam
'bras nas bshad pa'i rjes 'dzin bshad/ dang po ni spyi rgyud las/ sa'i cho ga bstan pa'i rjes

su/ las kun byed pa'i gsang sngags kyis/ /de nas slob ma yongs su bzung / /bu mo gzhon nu'i bkal ba'i skud/ /blangs nas bzhi bcu rtsa dgu bzlas/ /slob ma rnams ni blos bsam
nas/ /mnyam par gzhag pas mdud pa bor/ /de ltar slob ma yongs bzung na/ /las la bgegs ni med par 'gyur/ /zhes pa slob ma rjes 'dzin dngos bstan/ /ces dang / mkhas pas slob
ma gcig gam gsum/ /zhes pa nas/ sta gon gnas par brtsams par bya/ /zhes pa'i bar gyis slob ma'i grangs dang lus kyi spyod lam bstan/ ces pa dang / gnyis pa ni dbang chur
dbang bskur don du gnyer ba'i slob ma la/ sngags gsang sngags la zhugs pa dang / theg chen gyi sgor zhugs pa dang / zhes sogs lugs srol tha dad du brjod nas/ rgol ba khyod
kyi rjes bzung ni lag len de bshad ma thag pa gnyis po gang yin/ zhes skyon brjod nas kho bo cag gi rjes 'dzin gyi rnam gzhag rje btsun gong mas bshad pa de ltar 'dod
la/ zhes pa dang / de lta na yang dbang chu'i dngos bstan dang 'gal lo snyam pa'i tsher ma khong du sbed dgos pa ma yin te/ der grangs nges bshad pa de spyi khyab tu sbyar
mi dgos pas nyes pa de shin tu spangs pa'i phyir ro/ /ji ltar na lung dang rigs pa gnyis kyi sgo nas so/ lung ni rnam snang mngon byang las/ gcig gnyis bzhi las lhag
kyang rung / /spyad mi dgos par bzung bar bya/ /zhes dang / slob dpon snying rje chen po dang ldan pas sems can gyi khams ma lus pa bsgral ba'i dbang du byas te/ byang chub

kyi rgyur 'gyur bar bya ba'i phyir slob ma tshad med pa bzung bar bya'o/ /zhes dang / de dbang bskur la grangs nges mi dgos pa'i dmigs gsal lo snyam na/ gcig shes kyang dbang
bskur la grangs nges dgos pa'i dmigs gsal lo/ /min te/ slob dpon rin po ches dbang chur/ rjes 'dzin gyi skabs su drangs pas so zhe na/ drangs ma thag pa'i lung phyi ma
de yang 'phags pa'i brtag gnyis kyi TIkka snying po gsal bar/ rjes 'dzin gyi skabs su drangs pas kun tu mtshungs so/ /zhes dang / rigs pa ni rdo rje slob dpon gyi dbang
slob ma re re nas byed pa de'i tshe'ang maNDal 'bul ba dang gsol ba gdab pa sogs slob ma ji tsam yod pa thams cad kyi cig car du bya rung bar bshad pa'i rigs pas so/ /dbang
bskur la grangs nges yod kyang / rjes 'dzin gyi tshe de ma byas pa la nyes pa med par shes pa yin/ zhes dang / kho bo cag gi rang lugs ni/ 'phags pa rin po che'i rtsa
rgyud kyi TIkka dang / spyi rgyud dgongs pas grangs nges yod pa dang / rnam snang mngon byang gi dgongs pas grangs nges med pa gnyis char slob ma rjes 'dzin gyi skabs 'di
nyid du bshad pas/ gnyis ka ltar yang mi 'gal ba nyid du 'dod do zhes lan 'debs par mdzad do/ /legs par rna ba bklags te gsan pa zhu/ spyi rgyud nas bshad pa'i rjes 'dzin
gyi rnam gzhag de khyod la med par thal/ ji skad du bshad pa'i lag len de dag khyod la med pa'i phyir/ rtags gsal dngos/ lam 'bras nas bshad pa'i rjes 'dzin gyi rnam gzhag
de khyod la med par thal/ ji skad du bshad pa'i grangs nges

kyi rnam gzhag de dag khyod la med pa'i phyir/ rjes 'dzin la grangs nges kyi rnam gzhag 'thad par thal/ 'phags pa'i rtsa rgyud kyi TIkka dang / spyi rgyud kyi dgongs pas grangs
nges yod pa de khyod 'dod pa'i phyir/ yang rjes 'dzin la grangs nges kyi rnam gzhag mi 'thad par thal/ rnam snang mngon byang gi dgongs pas grangs nges med pa de khyod
'dod pa'i phyir/ spyir rgyud sde las bshad pa'i rjes 'dzin la grangs nges kyi rnam gzhag mi 'thad par thal/ rgyud sde las bshad pa'i grangs nges yin na dbang bskur gyi
grangs nges yin pas khyab pa gang zhig dbang bskur gyi grangs nges yin na rjes 'dzin gyi grangs nges min dgos pa'i phyir dang / spyi rgyud nas bshad pa'i grangs nges de
rjes 'dzin gyi grangs nges min pa'i phyir dang / dbang chu nas bshad pa'i grangs nges de rjes 'dzin gyi grangs nges min pa'i phyir dang / rnam snang mngon byang gi lung des
kyang rgyud sde gsum la grangs nges yod pa bkag pa'i phyir te/ des kyai rdor gyi rjes 'dzin la grangs nges yod pa bkag pa gang zhig bde mchog sogs la mtshungs pa'i phyir/
'phags pa rin po che'i rtsa rgyud kyi TIkka yod par ma grags shing / dkar chag snga rting rnams su yang ma byung bas/ gzhan zhig gi 'phags pa'i mtshan sbyar ba'am/ khyod
rang gis med bzhin du mthong ba kho na yin no/ /gzhan yang khyod kyis spyi rgyud kyi rjes 'dzin 'chad pa'i skabs su/ skabs 'dir grangs nges yod pa'i dmigs bsal yang ma
byung bas mi 'thad la/ zhes dang grangs nges med pa'i shes byed du 'phags pa'i rtsa

rgyud kyi TIkkar rnam snang mngon byang gi lung drangs pa bkod pa dang / yang 'phags pa'i rtsa rgyud TIkka dang spyi rgyud dgongs pas grangs nges yod pa dang / rnam snang mngon
byang gi dgongs pas grangs nges med pa gnyis ka slob ma rjes 'dzin gyi skabs su 'dir bshad pas mi 'gal ba nyid du 'dod do/ /zhes gsungs na/ 'di lta bu'i 'gal ba'i khur
chen gyis dub par ma gyur tam/ rang nyid kyis smras pa'i rigs sngags kyis bcings par gsal lo/ /des na/ spyod pa'i rgyud kyi dkyil 'khor la/ /slob ma grangs nges med par
gsungs/ /lhag ma dmigs bsal ma mdzad pa'i/ /slob ma la ni grangs nges yod/ /'di ni gsang ba spyi rgyud las/ /mkhas pas slob ma gcig gam gsum/ /lnga 'am yang na bdun dag
gam/ /nyi shu rtsa ni lnga yi bar/ /zung du ma gyur slob ma gzung / /de bas lhag pa'i slob ma ni/ /yongs su gzung ba mi shis so/ /de'i rgyu mtshan/ de bas lhag pa'i slob
ma la/ /cho ga yongs su rdzogs pa ni/ /mtshan mo gcig la tshar mi nus/ /de yi mtshan mo ma tshar na/ /cho ga nyams pa rgyal bas gsungs/ /nyams na cir 'gyur zhe na/ dpal
ldan dam pa dang po las/ cho ga nyams pa'i byin rlabs kun/ /bgegs kyis yin par rgyal bas gsungs/ /yin pas ci to snyam na/ bgegs kyis bsod nams ma lus mdzad par byed/ /ces
dang / rje btsun gyi slob ma rjes su bzung ba'i cho ga dang / de smin par bya ba dbang bskur ba'i mngon rtogs so/ /dang po ni rgyud 'di las gsal po tsam ma gsungs kyang
/ slob mas gsol ba btab pa

ni/ sambu Ti las/ slob mas pus mo'i lha nga ni/ /sa la dad pas btsugs nas ni/ /thal mo sbyar nas bstod pa yis/ /ston pa la ni zhu bar bya/ /zhes dang / de ltar cho ga rgyud
gsum du mi gsal ba rnams/ ji ltar de nyid bsdus pa yis/ /dkyil 'khor cho ga de bzhin bya/ /zhes bshad pa de nyid bsdus pa dang / gsang ba spyi rgyud las rtogs par bya'o/
zhes dang / rje sa paN gyis/ gang du las ni yod gyur la/ /las kyi cho ga rnams med pa/ /de ni spyi yi rgyud dag las/ /gsungs pa'i cho ga mkhas pas bsten/ /ces sogs mtha'
yas pa gsungs la/ sngar khyed kyis drangs pa'i rnam snang mngon byang gi lung de ni spyod rgyud kyi lugs la grangs nges mi dgos pa'i khungs yin zhing / spyi rgyud kyi lung
ni rgyud sde gzhan gsum la grangs nges dgos pa'i lung yin na/ 'di 'dra ba'i lung sbyor ni sa skya pa'i rjes su 'jug bzhin du rgyud sde phan tshun dkrugs par zad do/ /gzhan
yang spyi rgyud las/ slob ma rjes su bzung ba gang / /sta gon gnas der med na ni/ /de yi gzugs brnyan byas nas ni/ /ji skad gsungs pa'i las rnams bya/ /zhes gsungs pa
nyid kyang slob ma brgya stong grangs med la dus gcig tu rjes 'dzin gyi cho ga byed pa bkag pa yin te/ dbang bskur gyi grangs kha tshang ba'i phyir/ rjes bzung tshe'i dus
byas pa de nyid kyi rten la cho ga bya dgos pa byung ba yin pas so/ /gzu bor gnas pa'i blo ldan rnams kyis legs par dpyod cig gzhan yang rigs sngags mkhan po na re/ chos
rje bla ma'i bzhed pa yin par byas

nas/ snang gsum khrid kyi sngon du dbang bskur nges par dgos pa grub pa'i mthar byas pa de la 'di 'dri ste/ khyed kyi khrid de skal ldan cig car ba'am/ skal dman rim 'jug pa
gang gi lam rim yin/ dang po ltar na/ gang zag de khrid pa'i lam rim la/ dbang dang rim gnyis yan lag dang bcas pa'i bar du snang gsum khrid kyi slob ma dkri ba nges par
byed dgos pa ma yin te/ de 'dra ba'i gang zag la thun mong ba'i lam gyis rgyud sbyangs mi dgos par/ dang po nyid nas dbang rim gnyis 'brel pa can du byas chog pa rgyud
sde'i dgongs pa yin zhes dang / phyi ma ltar na gang zag de la dang po nyid nas dbang mi bskur bar/ lam thun mong bas rim gyis dkri ste/ phyis snod rung du gyur pa na dbang
gis smin par byed dgos kyi/ zhes sogs mang du smra bar byed do/ /de la snyan brgyud zab mo'i don go bar mi 'gyur bas mgo bsgre ba'i lan 'di brjod par bya ste/ khyed kyis
gzhung khrid rgyas pa lan gnyis slob ma la 'chad pa'i tshe/ lan gnyis pa'i gzhung khrid de skal ldan gcig car ba'i lam mam/ skal dman rim 'jug pa'i lam gang yin/ dang
po ltar na rim gnyis yan lag dang bcas pa'i bar du snang gsum gyis dkri dgos pa ma yin te/ dang po nyid nas dbang dang rim gnyis 'brel pa can du byas chog pa rgyud sde'i
dgongs pa yin pa'i phyir/ zhes gsungs/ gnyis pa ltar na skal ldan gcig tsar ba dbang dang rim gnyis kyis dkris zin nas/ slar skal dman rim 'jug pa'i lam gyis dkri ba/ khyed
rang ltar na rung ba ma yin te/ gzhan yang dbang bskur

zin pa'i slob ma la snang gsum gyi khrid phog na rtsa ltung 'byung bar bshad pa de yang dran par gyis la lan gsungs shig khyed kyi bshad pa ni de 'dra/ lag len ni de 'dra na/
gzu bor gnas pa'i blos dpyod cig sta gon gyi skabs su rigs sngags mkhan po na re/ snang gsum gyi lam gyis dkris zin pa'i slob ma brgya phrag gi grangs las brgal ba de
dag grangs nges med par rjes bzung tshul bzhin du bya rung bar grub cing / de ltar rjes su bzung ba'i slob ma de dag gi don du bzhengs pa'i dkyil 'khor de dang / tshogs de
dag shin tu 'brel ba'i phyir dang / sa lha sta gon dang / lha sta gon bya ba'i skabs kyi don ni/ sa phyogs der dkyil 'khor bzhengs su rung ba dang / slob ma'i ched du dkyil
'khor bris te gzhan don bya ba'i snang ba zhu ba dang / byin gyis rlabs pa'i ched yin la/ de tsam gyi skabs don ston gcig pu des grub zin pa'i phyir/ bum pa sta gon
dang / slob ma sta gon ji tsam skabs su babs pa de'i tshe byas pas/ dbang bskur zhu ba po'i slob ma ji snyed pa de dag la dbang gi mngon par rtogs pa brgyad char tshang bas
smin byed du mi rung ba'i dogs pa skye don med la zhes zer ro/ /'di ni rgya bod kyi rdo rje 'dzin pa rnams la med pa'i grub mtha' ste/ khyod kyi dbang bskur phyi ma rnams
la bdag bskyed kyang mi dgos par 'gyur te/ bdag bskyed byas pa'i dgos pa skabs don ni bdag nyid lhar bskyed pa yin la/ de tsam gyi skabs don bdag bskyed gcig pu des grub
zin par mtshungs pa'i phyir/ mdun bskyed bsgrub pa yang mi dgos

par 'gyur te/ mdun bskyed bsgrub pa'i skabs don ni/ dbang len pa'i yul gsal 'debs pa'i dmigs rten yin la/ de tsam gyi skabs don mdun bskyed gcig pu des grub zin par mtshungs
pa'i phyir/ de la mchod pa yang mi dgos par 'gyur te/ mchod pa'i dgos pa ni bsod nams kyi tshogs bsog pa yin la/ de tsam gyi skabs don mchod pa tshar gcig po des grub zin
par mtshungs pa'i phyir/ bdag nyid 'jug cing dbang blang ba yang mi dgos par 'gyur te/ de'i skabs don ni/ dam tshig gi nyes pa bsal ba slob ma byin gyis brlab pa'i phyir
yin la/ de tsam gyi skabs don 'jug cing dbang blang ba gcig po des grub zin par mtshungs pa'i phyir/ bum pa sta gon yang mi dgos par 'gyur ro/ /bum pa sta gon byas pa'i
skabs don ni dbang bskur ba'i phyir yin la/ de tsam gyi skabs don sta gon gcig po des 'grub par mtshungs pa'i phyir/ de dag mi mtshungs par sgrub byed med pa'i phyir/ skabs
don grub kyang cho ga kha lag tshang ba'i phyir yin na/ sa lha sta gon la yang ci'i phyir mi mtshungs/ gal te dngos gzhi'i sngon 'gro gtor ma nas/ mjug gi bya ba'i bar
cho ga tshar gcig yin pas mi mtshungs so snyam na/ mtshungs te/ dbang gi chos brgyad po de dag cho ga tshar pa gcig yin la/ rjes bzung / bsnyen pa/ sa chog gsum ni cho
ga de'i yan lag yin pas/ dbang bskur ba man chad du mi dgos la/ lhag ma lnga ni sbyor dngos rjes gsum tshang ba'i cho ga tshar ba gcig yin pas dus thams cad mtshungs so/
/gzhan yang tshe stod la

sta gon tshar gcig byas pas/ khyod rang gi tshe ril po dbang bskur ba'i sta gon gyi go chod par 'gyur te/ khyod rang gi sta gon byas pa'i skabs don dag sta gon tshar gcig po
des 'grub pa'i phyir dang / rdul tshon gyi dkyil 'khor gcig gis slob ma brgya stong grangs med pa smin gyin 'dug pa'i phyir ro/ /legs par soms la smros shig yang dkyil
'khor de dang tshogs de dag 'brel ba'i phyir/ zer ba'i don ci/ gal te tshogs de dag gi don du bzhengs pa la zer ba yin na/ rdul tshon gyi dkyil 'khor des sems can thams cad
smin par gyis shig yang rigs sngags mkhan po na re/ sgrub mchod kyang nyin zhag du ma sbrel nas bya mi rung bar 'gyur te/ sgrub mchod phyi ma rnams la sta gon gyi 'brel
pa med pa'i phyir zhes zer ro/ /de ni mkhyen pa chung pa ste/ sta gon dang dngos gzhi gnyis kyi dbang len mi rten gyi gang zag gcig yin pa'i phyir de 'dra'i mtshungs pa
ya mtshan no/ /de'i phyir rje btsun gyis gshin po rjes 'dzin gyi skabs su/ sta gon nub gcig dngos gzhi nub drug ste nub bdun du gsungs nas/ slar yang bdun tshigs kyi sbyong
ba na/ 'chi chung gi dbang gis rten mi gcig pa'i phyir/ sta gon nas mgo brtsams te sngar bzhin du bya bar gsungs shing / zhe dgu'i bar du byed na yang zhag bdun re nas/
sta gon nas mgo brtsams te bya bar gsungs pa 'di nyid kyis kyang khyod ltar sta gon gyis ma sbyangs pa'i gang zag tha dad pa brgya phrag la dngos gzhi lo dang zla ba'i
bar du byed pa 'di legs par bkag pa yin te rnam dpyod kyi mkhyen

pa 'dug na gzigs shig gzhan yang khyod 'di skad zer te/ ras bris kyi dkyil 'khor dang / rdul tshon gyi dkyil 'khor gnyis mtshungs pa'i rigs pa brjod nas ras bris kyi dkyil
'khor la gal te sta gon bskyar te dbang bskur rung ngo snyam na/ rigs pa de rdul tshon la yang mtshungs mod/ dbang bskur tshar re la sta gon tshar re nges par bya dgos par
tshad ldan su zhig gis bshad smros shig zer ro/ /ras bris dang rdul tshon mtshungs pa ma yin te/ ras bris kyi dkyil 'khor gcig nyid du sbyor dngos rjes gsum tshang ba'i
cho ga re byas nas/ slar yang de bzhin du byas pas dbang tshan mi gcig pa mang du smin pa mngon sum du mthong na khyod kyi rdul tshon gyi dkyil 'khor gcig nyid du ras bris
ltar gyis shig kho bo khyod grub pa thob par khas blangs so/ /rgya gzhung dang bod gzhung gi dbang gi yig cha tshad ldan thams cad dbang bskur tshar re la sta gon tshar
re dgos pa'i bshad pa dang lag len kho na yin na sems rnal du phob cig dpal dges pa rdo rje'i ras bris dang rdul tshon gyi dkyil 'khor du smin byed kyi dbang bskur ba la
sta gon mi dgos zhes smra zhing / lag len du byed pa khyod min su yang ma byung ngo / /des na rdul tshon dkyil 'khor kho na smin byed du 'dod pa'i grub mtha' 'di dang /
dad pa'i rjes 'brang gi slob tshogs mang ba 'di dang / rdul tshon yang nas yang du 'bri mi nus pa'i las rtsegs 'di gsum gyis rdo rje theg pa'i bstan pa rmang nas zhig pa
ma mkhyen pa'i rdo rje slob dpon mang du mthong ngo / /skal ba dang ldan pa'i gdul bya 'dug na zon gyis

shig ci'i phyir na dbang lam gyi rtsa ba yin pas so/ /yang 'di ltar 'dod de/ dngos gzhi sgrub mchod kyis mtshungs pa byed pa ni blun po'i rigs pa ste/ de gnyis mi mtshungs
pa'i phyir/ ji ltar mi mtshungs snyam na/ slob ma dbang bskur dang / rang gi bdag 'jug len pa gnyis ka la gang las dbang ba'i yul dkyil 'khor tshul bzhin du bsgrub dgos la/
de lta bu'i dkyil 'khor bsgrub pa dang / bdag 'jug len pa dang / slob ma la dbang bskur ba gsum cho ga rigs mi mthun gzhan gyis bar ma chad pa 'brel chags su dgos pas
so/ /de ltar sta gon la'ang mtshungs so zhe na/ sta gon dang dngos gzhi sgrub mchod gnyis kyi bar du lha'i rnal 'byor gzhan dang / cho ga gzhan bya mi rung bar khyod khas
longs shig zer ro/ /mkhas pa chen po nyon cig dngos gzhi sgrub mchod sogs dang mtshungs pa'i rigs pa bshad zin pa/ khyod kyi mi mtshungs pa'i sgrub byed du bsgrub cing mchod
pa/ 'jug cing dbang blang ba/ slob ma gzhug cing dbang bskur ba gsum 'brel chags su cho ga gzhan gyis bar ma chad pa dgos na/ slob dpon rin po ches dkyil 'khor bsgrub
cing mchod pa'i cho ga'o/ /rgyas pa'i sbyin sreg byed na/ bar 'dir sbyin sreg gi cho ga las 'byung ba ltar sbyin sreg bya'o/ /gal te rab tu gnas pa byed pa yin yang de'i
tshe rab gnas kyi sta gon bya'o/ /gal te dkyil 'khor nub gsum pa'i lugs su byed na'ang / de'i nub mo rab gnas kyi sta gon byas la/ phyi nyin snga dro rab gnas kyi dngos
gzhi dang rgyas pa'i sbyin sreg

byas la/ de'i nub mo slob dpon bdag nyid 'jug cing dbang blang ba dang / slob ma gzhug cing dbang bskur ba'i bar du bya'o/ /gal te rab tu gnas pa la sogs pa mi byed de/ dkyil
'khor nub gsum par yang mi byed na/ de ltar bsgrub cing mchod pa'i rjes la slob dpon bdag nyid 'jug cing dbang bskur bar bya ste/ de'i cho ga ni zhes gsungs na/ rab gnas
sbyin sreg sogs dang / dkyil 'khor nub gsum pa sogs kyi 'jug pa ma shar bar/ rang nyid kyis bsgrub mchod/ bdag 'jug dbang bskur gsum bar ma chad du byas pa blo yul du
bzhag nas/ dbang chu chen mo tshar gcig kyang ma bklags par sa skya pa'i bstan 'dzin du khas blangs te/ 'chad rtsod rtsom gsum gyi khur 'khur ba ngo mtshar che'o/ /des na
rje ngor chen nyid ni las rgyu 'bras la shin tu rtsi bar grags na/ 'di lta bu'i rtsing chos la grub pa'i mthar byas nas/ bla ma mkhas pa'i phyag len mthong brgyud du smra
zhing / yi ge ris su bris pa 'dis rje sa skya pa yab sras kyi bstan pa 'jig cing / dad ldan mang po bslu ba dang / ngor ba chen po'i zhabs ri rtse nas drangs pa kho bos
mthong ngo / /rdo rje slob dpon gyi dbang gi thad du/ rigs sngags mkhan po na re/ rdo rje slob dpon gyi dbang la grangs nges mi dgos pa kho bo cag gi grub pa'i mthar byas
pa med de 'ongs/ grub mthar ma byas kyang dgag dgos kyi dbang gis de ltar byas pa tsam la lung rigs kyi gnod byed 'phen pa ni mkhas lugs ma yin la/ zhes dang / rdo rje
slob dpon 'phrin las chung ngu la slob ma nyung shas las med pa dag gis de ltar

bya nus kyang / 'phrin las rlabs po che dag la/ dgos pa'i khyad par gzhan du ma zhig byung ngo zhes dang / dbang gong ma gsum yang slob ma re re nas bskur dgos shing / dus
cig car du bskur bar bya ba ma yin zhes sgrub byed 'god par byed do/ /des ni khyod jo bo bzang po'i nang du bgrang par bya ba yin la/ rnam pa gcig tu na slob dpon rin po
ches/ dbang bskur ba de yang sangs rgyas nas brgyud pa ma chad pa sngon chad las kyi cho ga mthong ba/ cho ga la mkhas pa/ byin rlabs dang ldan pa/ sbyang gzhi sbyong byed
ngo 'phrod pa cho ga gang byed rdzogs par thob pa byas pa zhig dgos kyi/ dbang bskur byas kyang yid brtan mi rung ba/ ci yin gtol med pa/ blun po bslu ba 'dra ba dang zhes
pa ni thugs la 'jebs par mdzad dgos pa'i rigs so/ /dbang gong ma gsum yang re re nas bskur dgos zhes dbang chu'i lugs 'dren par byed mod/ de ni rigs sngags mkhan po nyid
rang gzugs ston par mdzad pa'o/ /slob 'khor nyung ba la 'phrin las chung bar byas mod/ kho bo cag gis khas blang bar bya'o/ /dbang bskur yongs dag gi skabs su/ rigs sngags
mkhan po na re/ 'di ltar thun mong gi dbang drug slob dpon gyi dbang dang bcas pa la 'khor gsum yongs dag bya dgos pas khyab pa/ rje btsun chen po'i bzhed pa yin na/
rje btsun nyid kyis mi bskyod pa la 'khor gsum yongs dag byas nas/ rin 'byung cod pan gyi dbang man chad la mi bskyod pa'i nga rgyal du gnas nas dbang bskur bas chog pa
rdo rje gur gyi/ rdo rje sems dpas dbang

bskur bya/ /zhes pa'i don yin par bshad pa dang nang 'gal zhing / slob dpon rin po che'i dbang chu gnyis char las/ rigs pa'i dbang 'di rnams la slob dpon mi bskyod pa'i rnal
'byor kho nas rung ngo zhes gsungs pa de yang / rje btsun chen po'i gsung de bkag pa nyid du khas len dgos par 'gyur bas rje btsun rang nyid nang 'gal gsungs shing / slob
dpon rin po che 'gags pa yin par khyod kyis 'bad brtson gyis sgrubs shig ces dang / 'khor gsum yongs su dag pa bzhis byin gyis brlabs zhes pa'i 'khor gsum ni/ slob dpon/
slob ma/ dbang rdzas gsum yin la/ yongs dag ni/ bsnyen pa/ nyer sgrub/ sgrub pa/ sgrub chen dang bzhi yin cing / de yang rgyas bsdus bzhi yod pa las/ rgyas pa dkyil 'khor
yongs rdzogs kho na la sbyor ba gsungs pa dang / 'bring po ni ji skad bshad pa bzhin yin la/ bsdus pa dang po ni/ sems bskyed byin gyis mi rlobs par/ sku gsung thugs
byin gyis rlobs pa dang / dbang mi bskur bar dbu rgyan rang chas can byed pa'i yan lag bzhi dang / bsdus pa phyi ma ni dam tshig sems dpa' dbu rgyan rang chas can skad cig
mas bskyed pa rnams yin par ljon shing las bshad do/ /de lta na 'grel pa lugs kyi brtul zhugs dang / slob dpon gyi dbang gnyis ka'i dbang rdzas la drangs ma thag pa'i bskyed
chog 'bring po de sbyar ba yin zhing / man ngag lugs kyi de gnyis la bsdus pa phyi ma de sbyar ba yin te/ zhes sgrub byed 'god par byed do/ /yang rgol bas drangs pa'i
rje btsun gyi yi ge de dang / kho bo cag gi

phyag len la mi mthun pa cung zad tsam yang med do/ /zhes mang du smra bar byed do/ /lam dus dbang gi yi ge de/ /dgos med gcig la gsungs pa thal/ /bum pa'i dbang bskur bdun
pa la/ /'khor gsum yongs dag med pa'i phyir/ /rje btsun nang 'gal gsungs pa dang / /sku mched gnyis kyang 'gal bar thal/ /rdo rje gur gyi gzhung don des/ /'khor gsum yongs
dag bkag pa'i phyir/ /'khor gsum yongs dag zhes bya ba/ /chu dbang kho na yin par thal/ /dbang bskur phyi ma drug po la/ /'khor gsum yongs dag med pa'i phyir/ /rdo rje
gur gyi gzhung don dang / /slob dpon rtse mo'i dbang chu de/ /khyed kyi dgag byar yin par thal/ /dbang bskur bdun gyi slob dpon de/ /rigs bdun so sor 'pho ba'i phyir/ /dbang
bskur bdun la khyed nyid kyang / /'khor gsum yongs dag med par thal/ /lam dus dbang gi yi ge dang / /khyed kyi phyag len mthun pa'i phyir/ /lam dus dbang gi yi ge dang
/ /khyed kyi phyag len 'gal bar thal/ /dbang bskur phyi ma gsum po la/ /dbang rdzas yongs dag med pa'i phyir/ /man ngag lugs kyi brtul zhugs dang / /slob dpon gnyis kyi
dbang rdzas la/ /bsdus pa phyi ma sbyar zhes pa/ /gyi na tsam gyi tshig tu thal/ /de la dam rdzas med pa'i phyir/ /rang gi bzlas pa'i rigs sngags kyis/ /rang nyid dam du
bcings lags sam/ /'khor gsum yongs dag ma shes pas/ /ngos 'dzin grub mtha' bcas lags pas/ /rjes 'jug rnams kyang bsdus lags sam/ /rang gis

brjod pa'i sun 'byin rnams/ /bzlog pas thar pa'i thabs med par/ /blo ldan rnams kyis shes par mdzod/ /lus dkyil 'byung khungs kyi skabs su/ rigs sngags mkhan po na re/ sangs
rgyas las chos 'byung / nyi ma las 'od zer 'byung / sprin las char pa 'byung / zhes sogs 'di 'dra'i rigs can la 'byung khungs kyi tshig ces bshad la/ de 'dir yang sbyar
na/ a~M las rin chen 'byung ldan 'byung / zhes pa lta bu zhig tu 'gyur zhing / de'i tshe a~M las byung ba'i rin 'byung / a~M nyid las logs su gyur pa zhig 'dod dgos par/
snga ma de rnams kyi rigs pas shes la/ de 'dra ba skabs 'dir khas blangs su rung ba ma yin te/ a~M las logs su gyur pa'i rin 'byung sprul 'khor gyi dbus su bsgom pa tshad
ldan sus kyang ma bshad pa'i phyir zhes dang / yin lugs kyi go ba chags pa la phyogs gnyis ka mi 'gal/ dang po'i las can la ngag 'don gcig shes 'khrul gzhi chung zhes dang
/ slob dpon rin po che'i lung de'i don ni/ hU~M la sogs pa rnams pho brang lnga'i gtso bo rnams kyi sa bon yin par bstan gyi/ lus dkyil sgom pa'i tshe sa bon de rnams
las bskyed dgos par ma bstan/ 'o na ci snyam na/ lam dus kyi rig pa'i dbang lnga'i rigs lnga'i gtso bo gnas gyur pa lta bu'i tshe/ rgyu dbang dang mthun par rdo rje cho
ga gsum las bskyed pa'am/ sa bon las bskyed na bhru~M las bskyed ces pa'i don yin zhes zer ro/ /a~M las logs su gyur pa'i rin 'byung sprul 'khor gyi dbus su bsgom dgos par
'gyur te/ a~M las byung ba'i rin

'byung / a~M nyid las logs su gyur pa zhig 'dod dgos pa'i phyir/ 'khor gsum/ aM las logs su gyur pa'i rin 'byung khas blangs dgos par 'gyur te/ sangs rgyas las logs su gyur
pa'i chos khas blangs pa'i phyir te/ sangs rgyas las byung pa'i chos sangs rgyas nyid las logs su khas blangs pa'i phyir/ bhru~M la sogs pa pho brang lnga'i sa bon yin par
bstan na/ sa bon las mi bskyed pa ci/ sa bon gyi don gang / rig pa'i dbang lnga'i tshe'ang sa bon las bskyed pa'i don yin zhes pa blo gros kyi 'char sgo ya mtshan che/
dang po'i las can la gcig shes 'khrul gzhi chung zhes pa rje btsun gong ma rnams kyis brtan pa thob pa'i gang zag 'ba' zhig gi ngag 'don du gsungs pa lags sam/ ma mkhyen
pa gang lags/ las zhes pa'i 'byung tshig smos pas ngan par gyur du dogs na/ gtum mo'i a~M las me 'byung ba dang / spyi bo'i ha~M las byang sems 'bab pa rnams la ji ltar
'chos lags bsam mno thongs la smros shig rgyas btab kyi skabs su/ rigs sngags mkhan po na re/ khyod kyi kho bo cag la gnod byed du drangs pa'i sras don ma dang / 'phags pa'i
gsung gnyis la 'gal spong byas pa des ni/ kho bo cag gi 'dod pa legs par grub pa yin te/ 'di ltar lus dkyil gyi lha thams cad la rdo rje sems dpas rgyas btab pa dang
/ rang rang gi gtso bos rgyas btab pa mi mthun par sems pa ni brgyud pa'i man ngag med par yi ge la thug 'phrad byas pa'i smra ba ste/ 'dir rdo rje sems dpa' rang rang gi
rgyu rdo rje 'dzin pa yin

pas rang rigs kyis rgyas btab pa yang yin la/ rdo rje sems dpas rgyas btab pa yang yin pas don gcig pa yin no zhes bya ba 'dis ni legs par grub pas rtsod pa'i gzhi lha'i lam
la dbang po'i gzhu bzhin du dengs par gyur to/ /phyogs snga ma'i rjes su zlos pa shes pa yang ngo mtshar che mod/ des kyang da dung skabs don 'grub pa ma yin te/ sras don
ma'i rgyas btab ni/ rgyas btab rdzogs pa'i skabs la dgongs pas 'phags pa'i lugs ltar bya dgos te/ snyan brgyud kyi skabs tha dad pa yin pa'i phyir/ man ngag dang ldan
pa'i bshes gnyen la gtugs shig bza' ba'i dam tshig gi skabs su mang du smras nas/ mdor na tshogs 'khor mtshan nyid pa dang rjes mthun par 'jog pa'i rgyu mtshan ni/ tshim
pa drug pa dngos byar yod med kyi khyad par las rab tu phye ba yin la/ de ltar yin pa de'i phyir/ las rgya la brten nas rdzogs rim gyi ye shes dngos su skye ste/ lus sems
lhan skyes kyi bde bas tshim par bya nus pa'i rnal 'byor pa kho nas tshogs 'khor bya ba dang / de 'dra ba'i nus pa med pas zhes mi rung ba'i sgrub byed 'god do/ /de la 'di
'dri bar bya ste/ khyed kyi dbang bskur ba de dbang bskur mtshan nyid pa yin nam/ rjes mthun pa yin/ mtshan nyid pa yin na rab tu byung bas dbang bskur mtshan nyid pa
byar rung ba ma yin te/ dbang bskur mtshan nyid pa dang / rjes mthun par 'jog pa'i rgyu mtshan ni/ las kyi phyag rgya'am/ tshim pa drug pa dngos byar yod med kyi khyad par
las rab tu phye ba yin la/ de ltar yin pa de'i phyir las rgya la brten nas rdzogs rim gyi ye

shes dngos su skyes te/ lus sems lhan skyes kyi bde bas tshim par bya nus pa'i rnal 'byor pa kho nas dbang bskur bya ba dang / de 'dra ba'i nus pa med na khyim pa rdo rje 'dzin
pa yin yang chags pa'i rnam rtog dang bcas pa'i tha mal ba'i 'dzag bde yin gyi/ 'gyur med kyi bde ba ma yin pas dbang bskur mtshan nyid pa byar med pa dang / rab byung
rdo rje 'dzin pa ni bshad ma thag pa'i nus pa dang ldan zhing ji tsam du bzang yang bstan pa la gces spras bya ba'i phyir/ de 'dra ba'i spros bcas kyi spyod pa mi mdzad
pa yin no/ /da ci gsungs/ de gnyis la khyad par du bya ba ci yod/ tshim pa drug pa'i thad kyi bshad pa rnams dang / khyad par du dbang gong ma'i thad kyi bshad pa rnams
ci'i phyir mi mtshungs/ yang na dbang mtshan nyid pa med par khas longs shig dbang mtshan nyid pa dang / rjes mthun pa'i tha snyad gong mas ma bshad do zhe na/ tshogs 'khor
mtshan nyid pa dang / rjes mthun pa'i tha snyad gong mas gang du bshad smros shig da lta de lta bu'i dbang mdzad pa med kyang / ye shes kyi phyag rgya la brten nas dbang
bskur bas dbang mtshan nyid pa'i go chod do zhe na/ da lta de lta bu'i tshogs 'khor mtshan nyid pa med kyang / ye shes kyi phyag rgya la brten pa'i tshim pa drug pas
tshogs 'khor mtshan nyid pa'i go ci'i phyir mi chod/ sems rnal du phob cig gzhan yang rdzogs rim gyi ye shes dngos su rtogs pa 'phags pa kho na la yod pas/ 'jig rten pa'i
lam man chad du dbang dang / tshogs 'khor mtshan nyid pa med par khyod khas longs shig yang khyod

nyams su len pa'i lam de/ lam mtshan nyid pa'am/ rjes mthun pa gang yin zhes gong bzhin sbyar bas mtshungs so/ /gal te phyag rgya la brten pa mtshungs su chug mod/ tshogs 'khor
gyi tshe sha chang la sogs pa dngos su longs spyod dgos na/ de ni rab tu byung ba sdom brtson gyi spang bya yin pas mi rung ngo snyam na/ 'o na dbang gi tshe mda' gzhu
dang / ral gri la sogs pa dngos su dbang rdzas la dgos na/ de ni rab tu byung ba sdom brtson gyi spang bya yin pas mi rung ngo zhes brjod na lan yod pa ma yin te rnam
pa kun tu mtshungs so/ /yang tshogs 'khor bya ba'i dus rang rgyud la ye shes rgyas pa'i thabs su lkog tu bya ba dang / gdul bya ma dad pa bzlog pa'i phyir dngos su bya ba
gnyis las ma 'das zer ba ni ma brtags pa'i smra ba ste/ 'chi ba'i tshe 'am mu ge 'am/ /phas kyi 'khor lo'i gnod pa dang / /rab gnas dkyil 'khor sbyin sreg dang / /chags
med pa dang zhi ba dang / /sngags dang bsgom par ldan pa yi/ /gang zag bdag ni rtag rol pa/ /de yi mdun na nga 'dug ste/ /de ni rdzun du mi 'gyur ro/ /zhes gsungs pa'ang
ma mthong bar zad do/ /rab tu byung bas tshogs 'khor gyi tshe dam tshig gi rdzas ma brten pas ltung ba 'byung zhes brjod pa la/ klu sgrub nas chos rje pa'i bar rtsa ltung
can du thal zer ro/ /rtsa ltung 'khrul spong las/ ltung ba'i ngo bo nyid rnam par gzhag pa ni/ tshogs kyi 'khor lo la sogs pa'i dus su bshes gnyen mos pa dam tshig gi rdzas
dang 'phrad pa'i tshe skyug bro ba'am/ mi gtsang ba la sogs pa'i bsam pas spangs sam/ yang rab tu

byung ba la sogs pa bslab pas bcings nas chang mi 'thung ba dang / phyi dro'i kha zas bsten mi rung bas ltung ba byung du dogs pa'i bsam pas mi bsten pa'o/ /yang kha cig ni
tshul 'chos pa'i bsam pas mi bsten pa'ang mthong ste/ 'di ni ches smad par bya ba'i gnas so/ /zhes gsungs na/ khyed kyi klu sgrub dang / chos rje pa sogs kyi sdom brtson
thams cad rtsa ltung can du sgrubs shig yang na chos rje pas rje btsun gyi gsung de dag ma gzigs pa'am/ gzigs kyang zhal gyis mi bzhes pa'am bzhes kyang rnal 'byor dbang
phyug gi gdam ngag ma yin par khas longs shig yang rigs sngags mkhan po na re/ tshogs kyi 'khor lo rnal 'byor pas bya dgos pa'i lung / rab tu byung bas bya mi rung ba'i
lung / tshogs rdzas kyi sha chang rgyud sde las bshad pa dgos pa'i lung / dang po ni tshogs kyi 'khor lo byed pa la rnal 'byor pa nus pa can dgos par gang las shes she na/
dpal dus kyi 'khor lo'i 'grel par/ 'dir byis pa rnams kyis brjod par bya ba gang yin pa de/ de bzhin gshegs pas rgyud kyi rgyal po thams cad las/ bdud rtsi lnga la sogs
pa rnams bza' bar gsungs pa de ni bden te/ 'on kyang rnal 'byor pa rnams kyi yin gyi/ tha mal pa'i sems can rnams kyi ni ma yin no/ /gang dag gi sngags kyi stobs sam/ bsam
gtan gyi stobs kyis sbyangs pa byas pa dang / rtogs pa byas pa dang / rab tu sbar bar byas pa dang / dag pa rnams ni dug med par 'gyur ba dang / chang rnams ni 'o mar
'gyur ba dang / zhes

'dren no/ /gnyis pa ni sbyang rtogs sbar gsum nus pa'i rab tu byung ba rnams kyi tshogs 'khor byas pa'i skyon du mi 'gyur ram snyam na/ ma yin te/ bde mchog bstod 'grel las/
gang gi tshe dbang bskur ba la sogs pa'i tshe/ nyin zhag la bya ba phyi'i dam tshig ni shin tu sbas pa bya zhing phyi nas bla ma rnams kyis rigs kyi bu rnams la dgag par
bya'o/ /dge slong rnams la ni dbang bskur ba'i dus kyang sbyin par mi bya ste/ chos gos 'dzin pa rnams la bla mas rang gi dam tshig gis thams cad rab tu bstan par bya ba'am/
zhes 'dren no/ /de dag ni brgyud pa'i man ngag med cing rtog ge ngan pa'i dug chus bslad pas/ rgyud don ma rtogs pa'i smra ba yin te/ lung de dag gi khungs btsal nas
kho bos ma bltas mod/ khyed kyis drangs pa de nyid tshad mar byas nas byed na/ lung dang po'i don/ 'dir zhes pa rdo rje theg pa'i dkyil 'khor zhes ston/ byis pa rnams kyi
zhes pa so so'i skye bo ste spyir bstan nas/ 'o na skye bo thams cad kyis rung ngam snyam na/ dbang thob cing dam tshig dang ldan pa'i rnal 'byor pa rnams kyi yin gyi
zhes ston gyi/ dbang ma thob pa dang thob kyang nyams pa'i gang zag tha mal pa rnams kyi ni ma yin no zhes ston te/ mdor na dbang thob cing dam tshig dang ldan pa lha'i rnal
'byor la gnas pa zhig gis ji skad bshad pa bzhin gyi tshogs kyi 'khor lo'i rdzas sten du rung bar bstan/ gang dag gi sngags kyis stobs sam zhes pa man chad kyis brtan
pa thob pa'i gang zag gis tshogs 'khor bya ba'i tshul/ sbyang rtogs sbar gsum gyi tshul rnams rgyas par bstan

payin no/ /lung phyi ma'i don ni/ tshogs 'khor gyi tshul rnams shin tu gsang zhing sbas par bya ba dang / gsang spyod zab mo bag yengs su mi 'gyur ba'i phyir gang thod du bya
ba bkag pa yin te/ dge slong rnams la zhes sogs ni dngos su dgongs pa yin te/ de ltar ma yin na dge slong ni/ sngags kyi rnal 'byor pa mchog tu gsungs pa sogs mi 'grig
pa du ma yod pa'i phyir ro/ /des na rnam dpyod kyi shes rab dang ldan pa'i shes par nus kyi/ gzhan dag gi lung sbyor mkhas pa'i bzhad gad kyi gnas yin no/ /gzhan du na rdo
rje theg pa'i dbang bzhi blang ba dang / lam bzhi bsgom pa sogs/ khyod rjes 'brang dang bcas pa rnams kyi nyams len du mi rung zhing / dgag bya yin par thal te/ gsang
ba shes rab dbang bskur ni/ /tshangs par spyod pas blang mi bya/ /gal te dbang bskur de 'dzin na/ /bkag pa spyad par gyur pa'i phyir/ /dka' thub sdom pa de nyams te/ /brtul
zhugs can de pham pa yin/ /ltung ba dag ni byung gyur nas/ /de ni ngan song nges ltung bas/ /grub pa nam yang yod ma yin/ /zhes gsungs pa'i phyir/ khyod kyi lung sbyor
thams cad 'di dang 'dra bas 'chad rtsod rtsom pa'i khur 'di re zhig bzhag na legs pa yin no/ /des na bshad par bya ste/ rje btsun chen po'i zhal nas/ de la sangs rgyas thob
pa'i rgyu/ /bsod nams ye shes tshogs yin te/ /tshogs las dngos grub mchog tu 'gyur/ /de phyir rtag tu tshogs bsag bya/ /ye shes mngon par rtogs pa ste/ /bsod nams rnam
pa mang yod kyang / /rang gi

lha'i rnal 'byor gyis/ /'dod yon lnga spyod bla na med/ /ces dang / de la sha dang chang dag dang / /'bras chan la du 'khur ba dang / /zhes dang / bla ma la gus rtog pa chung
/ /'khon bcug med cing rab dad pa/ /zhes dang / dbang bskur thob cing blo ldan bzod/ /brtson dang brtan pa la sogs ldan/ /dam tshig spyad bya spyod par ldan/ /rgan pa'i
rim pa bzhin du sdod/ /ces dang / dbang ma thob pa mi rigs pas/ /dbang bskur thob pa'i rgan rim mo/ /zhes dang / gal te rnal 'byor ldan pa yi/ /kha zas zos par byas gyur
na/ /bsod nams rnams kyi mthar thug pa/ /tshogs kyi 'khor lo zhes bya 'o/ /zhes dang / yo byad ni ci 'byor pa yin na yang / med du mi rung ba sha dang chang ste/ zhes dang
/ tshogs kyi 'khor lo byas na 'jig rten dang 'jig rten las 'das pa'i dngos grub thams cad 'grub par bstan te/ zhes dang / rigs pas kyang shes te/ phyi rol gyi ras la
sogs pa la sangs rgyas su byas nas mchod pas kyang 'grub par 'dod na/ bdag nyid sangs rgyas thams cad kyi rang bzhin yin pa la/ der bskyed cing shes par byas nas mchod na
'grub pa lta smos kyang ci dgos/ chos rje pas/ rab tu byung ba lus ngag gi kun spyod gtsang dgos pa la gtsang ba dang mi gtsang ba mnyam dgos pa'i phyir ro zhe na/ zhes
dang / rang nyid mchod pas sangs rgyas mchod par 'gyur ba mi 'thad de/ lus mi gtsang ba las grub/ sems chags sdang yin no zhe na/ zhes phyogs snga brjod nas/ bdag nyid sangs
rgyas su bskyed nas mchod pas/ sangs

rgyas mchod pa'i bsod nams thob par mdo rgyud gnyis ka nas gsungs te/ zhes sogs lung dang bcas nas sangs rgyas par gsungs so/ /gzhan yang gsang sngags kyi lta ba dang / sgom
pa/ spyod pa thams cad dngos po stobs shugs kyi rigs pas grub bo zhes kho bo'i bla ma rdo rje 'chang chen pos gsungs so zhes dang / rje btsun gyi zhal nas/ ming gi don
la grogs dang / mngon par rtogs pa lha'i rnal 'byor dang / dgos pas phye na brgyad ces dang / de dag kyang mngon par rtogs pa gcig yin pas/ spyi don gnyis pa cho ga la drug
ste zhes dang / gang ltar yang rung ste/ tshim pa drug par ni thams cad 'dus pas na/ zhes lung dang bcas nas mang du gsungs so/ /gal te de dag brtan pa thob pas yin gyi/
las dang po pas min no snyam na/ sngar bshad pa de dag gi skabs la dpyad pas shes mod/ rje btsun gyi zhal nas/ las dang po pas ji ltar bsrung ba/ drod chung thob nas ji
ltar bsrung ba/ chen po thob nas ji ltar bsrung ba'o/ /dang po la srung tshul bstan pa dang / nyams na phyir bcos pa'i thabs so/ /dang po srung ba'i dam tshig bza' ba'i
dam tshig ces dang / bza' ba'i dam tshig la rgyun dang / zhar gyi bza' ba'i dam tshig khyad par gyi bza' ba'i dam tshig ni tshogs 'khor te/ de la gnyis/ ming gi don dang
/ cho ga'o zhes so/ /de lta bas na sa skya pa'i snyan brgyud 'dzin bzhin du rang dgar smras pas snyan brgyud ma sgrib par gong ma'i dgongs pa skong ba la brtson par gyis
shig chos kyi rgyal po 'phags pa'i

zhal nas kyang / 'di 'dra dman pa thams cad kyi/ /yul las shin tu 'das pa ste/ /bde bas byang chub sgrub byed pa/ /de 'dra rgyud kyi snying po yin/ /zhes dang / dbang thob
cing dam tshig sdom par ldan pa rnams tshogs la zhes/ rab tu myos pa'i chang mi btung / chags sdang gi gtam mi bya/ kha drag dang rtsod pa mi byed ces gsungs na/ sbyang rtogs
sbar gsum nus pa'i rnal 'byor pa la/ bslab bya de 'dra ba ci dgos te/ khyad par gyi dam tshig snub par byed pa'i than skad yin no/ /gzhan yang lam 'dir zhugs pa'i rab
byung sogs kyis 'di nas bshad pa'i tshogs kyi 'khor lo bya rung ba yin te/ 'di nas gsungs pa'i rnal 'byor pa yin pa'i phyir/ smras pa/ snyan brgyud nam mkha'i nor bu 'di/
/rang bzo'i sprin gyis ma sgrib par/ /rnam dpyod blo gros padmo'i tshal/ /'od zer rgyas pas phye zhig ang / /tshig tsam bklags pas mi 'khrol zhing / khrol yang de yi lag
len med/ /lag len shes kyang brgyud pas dben/ /brgyud ldan bla ma sten cig ang / /grub pa'i mtha' la chags sdang zhing / /rang bzo'i tshig gis mkhas rlom nas/ /mngon pa'i
nga rgyal cher 'dzin na/ /brgyud pa'i byin rlabs med do ang / /de ltar brgal zhing brtags la chags sdang dbang gis nongs par gyur snyam bdag la med/ /bla ma'i drin las
rang gi blo gros cung zad kha phye rgyas phyir 'di bris mod/ /gzur gnas blo ldan skye bo ma mthong de phyir gzhan la phan snyam bdag la med/ /'gal 'khrul mchis dang nongs
pa'i tshig shor mkhas dang phyogs snga smra la bzod par gsol/

/zhes pa 'di ni rje btsun sgyi chu ba chen po lha'i mtshan can dang / mang thos rab gsal gyi zhabs kyi pad rdul la yan lag mchog gis gtugs pa'i phyogs kyi slob ma rab tu mang
po'i tha chung buddha shrIs/ rnal 'byor gyi dbang phyug gtsang byams pa rdo rje rgyal mtshan sku 'khrungs nas lo brgya phrag gcig dang bcu phrag brgyad 'das pa/ shing
mo sbrul gyi lo ston zla ra ba'i nyer bzhi la mkhas grub kyi bsti gnas gdan sa chen po dpal dge chu dges pa rdo rje'i chos grwa chen por mdor bsdus pa 'dis sems can thams
cad kyi ma rig pa'i mun pa sangs nas/ yang dag pa'i ye shes kyi snang ba rgyas te/ 'jig rten du bde skyid kyi dpal phun sum tshogs pa 'bar bar gyur cig ces pa de rnams kyis
rdzong lugs kyi mkhas pa dag gi legs bshad las 'byung tshul bstan zin to// //'dir smras pa/ sems bskyed brgyud pa rjes 'dzin grangs nges sogs/ /don tshan brgyad kyi 'dra
min grub mtha'i srol/ /mkhas dbang so so'i lung rigs kyis bsgrubs pa/ /'di 'dra mthong tshe dpyod ldan yid rab 'phrog /bar skabs kyi tshigs su bcad pa'o/ /da ni spyi
don gsum pa tshogs kyi 'khor lo'i mtha' dpyad dang / zhar las 'ongs pa'i legs bshad kyi cha 'ga' zhig bstan pa la gnyis te/ tshogs kyi 'khor lo'i mtha' dpyad bshad pa dang
/ zhar las 'ongs ba'i legs bshad kyi cha 'ga' zhig bstan pa'o/ /dang po ni/ phyi rabs byon pa'i sa skya pa'i bstan 'dzin mkhas pa'i dbang po byams pa rab brtan gyi gsung
bzhin/ rje btsun de nyid kyi dngos kyi slob ma rnam dpyod kyi

blo mig rab tu gsal ba gang gis bkod pa'i rje btsun sa skya pa'i tshogs kyi 'khor lo'i dgag lan log rtog brag ri 'joms pa'i rdo rje zhes bya ba las 'di ltar 'byung ste/ oM
swasti siddhaM/ dus gsum gyi rgyal ba thams cad 'dus pa'i ngo bo rje btsun dpal ldan bla ma dam pa'i zhabs la gus pas phyag 'tshal zhing skyabs su mchi'o/ /brtse ba chen
pos rjes su gzung du gsol/ 'dir rdo rje gdan pa chen po kun dga' rnam rgyal ba de nyid kyi rang nyid lta ba dang spyod pa mthon por phyin pa'i spyod pa dang phyag len rnams
rjes 'jug gi skye bo las dang po pa rnams la yang de bzhin du ston par mdzad cing / khyad par du yang tshogs kyi 'khor lo'i tshul lung dang rigs pa du ma'i sgo nas dgag
bsgrub kyi rnam gzhag mang du ston pa tshogs kyi 'khor lo'i rnam gzhag grub pa'i dga' ston zhes bya ba mdzad 'dug pa la brten nas rjes 'jug gi skye bo rtog spyod kyi blo
gros kyis rgyud dben zhing phyogs 'dzin phrag dog gi dri mas rgyud dkrugs pa rnams kyis kyang / mchog 'dzin gyi lta bas kun nas blangs te ri bong cal gyi rjes su 'brang
ba ltar gzhan gyi grub mtha' dang phyag len rnam par dag pa rnams khyad du bsad de skyes bu dam pa rnams la zhe sdang bar byed pa ni sdig pa'i khur lci zhing bstan pa la
gnod par bsam ste/ 'dir gzu bor gnas pa'i blos dpyad pa'i sgo nas 'thad pa dang mi 'thad pa'i cha rang gi rnam rtog la shar ba rags rim tsam yi ger bri bar bya'o/ /'di la
dgag pa mdor bstan gyi lan bshad pa dang / dgag pa rgyas bshad kyi lan bshad pa gnyis/ dang po la dgag pa'i lung drangs pa

dang / de'i lan bshad pa gnyis/ dang po ni/ rdo rje gdan pa chen po de nyid kyis mdzad pa'i tshogs kyi 'khor lo'i rnam gzhag grub pa'i dga' ston zhes bya ba las/ tshogs kyi
'khor lo bsten dgos pa/ ma bsten pa'i nyes dmigs/ bsten tshul dngos dang gsum du mdzad nas/ gsum pa bsten tshul dngos la/ bsten tshul la log par rtog pa dgag pa/ yang dag
pa'i brten tshul bshad pa/ don bsdus te bstan pa gsum gyi/ dang po la mdor bstan rgyas bshad gnyis kyi/ dang po ni/ ding sang gi dus 'dir rdo rje slob dpon rdzas la rkam
pa dang / longs spyod la chags pa 'gas/ rang gi rnyed bkur gyi ched du snod kyi skyon yon ma brtags pa theg pa ches dman pa'i rigs can la dbang bzhi bskur te/ zab mo'i
gnas rnams bstan pa las/ phyis de dag rang gi goms pa'i blos brtags pa na nyams len dman pa nyid mchog tu mthong ste/ gong ma rnams de'i phyogs su ma smon par byed pa/ dper
na tshogs kyi 'khor lo bsten du rung mi rung so thar gyi 'dul ba'i ngos nas 'jog pa bzhin no/ /des ni 'dod yon bsten pa lam du byed pa rdo rje theg pa las/ 'dod yon spong
ba lam du byed pa theg pa gzhan khyad du 'phags pa rang don gyi 'dod pas gang zag de ni sngags lam spangs pa'i sngags pa ste nor gyis 'phongs pa'i phyug po bzhin no/
/des na de lta bu rjes 'brang dang bcas pas lta ba tshogs kyi 'khor lo nyid sngags pa ngan 'gror 'jug pa'i sgor bsam pa ni/ ltung ba can rnams ltung med du bsgom zhing /
ltung med rnams ltung ba la sbyor

ba'i rgyu mthar thug pa yin la/ des na gong gi phan yon nyes dmigs bshad pa rnams kyis blang dor phyin ci log tu 'gyur bas phyogs de la rims nad bzhin du 'dzem par bya'o/ /zhes
bya ba bris so/ /gnyis pa de'i lan bshad pa ni/ 'di dag ni phyogs snga'i nam ma lang par dgag pa'i nyi ma shar ba zhes pa'am/ phyogs snga gzhi med la smyon gtam gdung
ba'i ngal ba 'ba' zhig tu zad de/ 'di ltar de nyid du tshogs kyi 'khor lo bsten du rung mi rung so thar gyi 'dul ba'i ngos nas 'jog pa bzhin no/ /zhes pa 'di yang smyon
gtam du snang ste/ tshogs kyi 'khor lo tsam gyi rdzas su bsten du rung mi rung so thar 'dul ba'i ngos nas 'jog par khas len pa med pa'i phyir/ 'on kyang gang zag gi rigs
la ltos pa'i dbye ba yod de/ sdom brtson rdo rje 'dzin rnams kyi lugs dang / de las gzhan pa'i rnal 'byor rnams kyi tshogs kyi 'khor lo'i dbye ba rje btsun sa paN gyis gsungs
pa ltar nged kyi bla ma rnams kyang bzhed pa'i phyir/ 'di tsam gyis tshogs kyi 'khor lo thams cad so thar 'dul ba'i ngos nas 'jog go zhes snyon kyang / tshogs 'khor
so thar gyi bslab bya dang bstun nas 'jog ces khas len dgos par 'gyur te/ nyid kyi lung de nyid du sa paN gyi gsung dang 'gal ba'i rtsod spong gi skabs su/ 'di nyid ni so
thar la bstun pa che chung gi sgo nas bzhag ste zhes bris pa'i phyir/ gzhan yang khyed rang rnams rdo rje theg pa ba yin pa'i rgyu mtshan gyis nyams kyi bslab pa dang bstun
mi dgos na khyed rnams thams cad he ru ka'i chas la sogs pa rdo rje theg pa'i cha lugs nyid mi byed par rab tu

byung ba'i cha lugs bzung nas ci zhig bgyid legs par soms shig yang lugs de nyid du/ snod kyi skyon yon ma brtags par theg pa ches dman pa'i rigs can la dbang bzhi bskur te
zab mo'i gnas rnams bstan pa las/ zhes pa 'di yang rdo rje theg par ma zad dam pa'i chos ston pa thams cad la snod kyi skyon yon brtag dgos pa shin tu yin kyang / khyed
kyi lugs ltar na gangs khrod kyi skye bo thams cad rdo rje theg pa'i snod ldan du gzigs par sems te/ gsang sngags kyi thun mong ma yin pa'i phyag len dang / sngags dang phyag
rgya dang / gar la sogs pa snod min la gsang dgos pa rnams skye bo thams cad 'dus pa'i sar 'jig rten pa'i glu gar dang khyad med kyi tshul du mdzad par snang bas so/
/yang de nyid du de ni 'dod yon bsten pa lam du byed pa rdo rje theg pa las 'dod yon spong ba lam du byed pa theg pa gzhan khyad par du 'phags par yang don gyis 'dod pas
zhes bris pa yang smyon gtam yin te/ gang zag gi rigs ma phye ba spyi btang tsam nas de ltar 'dod pa po su yang med pa'i phyir/ gang zag gi rigs la ltos na rdo rje theg
pa nyid khyad par 'phags pa'i nges pa med de/ theg pa dman pa'i rigs can rnams la theg dman gyi chos kho na zab pa sogs rang rang gi skal ba dang 'tshams pa'i chos de khyad
par du 'phags pa'i phyir/ nad dang sman gyi dpe dang mtshungs pa'i phyir te/ klu sgrub kyis/ ji ltar nad pa na ba la/ /sman pas sman ni gtong ba ltar/ /de bzhin sangs
rgyas sems can la/ /ji tsam bzod pa'i chos bstan to/ /zhes

gsungs pa'i phyir/ de la gzhan du na rdzogs pa'i sangs rgyas kyis kyang chos kyi rnam grangs mang du gsungs nas ci zhig byed/ rdo rje theg pa kho na ci'i phyir mi gsungs/ yang
lung de nyid du/ de lta bu rjes 'brang dang bcas pas lta ba tshogs kyi 'khor lo nyid sngags pa ngan 'gror 'jug pa'i sgor bsam pa ni zhes sogs kyang snga ma dang mtshungs
te/ de ltar 'dod mkhan su yang med pa'i phyir ro/ /gal te kho na re/ de ltar ngor pa khyod kyis 'dod de/ sdom brtson rnams kyi tshogs 'khor gyi skabs su sha chang sogs
la longs spyod pa'i dbang gis ltung bas gos te ngan song du skye ba yod par khas blangs pas so zhe na/ 'o na sngags kyi dbang bskur ba yang sngags pa ngan song du skye
ba'i sgo yin par thal/ dbang bskur ba la brten nas sngags sdom thob pa'i gang zag rtsa ltung gi dbang gis ngan song du skye ba yod pa'i phyir/ de sogs mtha' yas pa spro bar
bya'o/ /des na tshogs kyi 'khor lo la sogs pa'i skabs rnams su spyod pa zhib mor byed pa rnams ltung ba can rnams ltung med du rlom zhing / ltung med rnams ltung ba la
sbyor ba'i rgyu mthar thug yin nam/ gsang sngags la kha btags nas spyod pa la chol por byed pa rnams/ rtsing spyod la zhib spyod du rlom zhing / zhib spyod dwang du len
pa rnams rtsing spyod la sbyor ba'i rgyu mthar thug pa yin/ shes ldan gzu bor gnas pa rnams kyis dpyad 'tshal lo/ /gnyis pa rgyas par dgag pa'i lan bshad pa la/ dgag pa'i
lung drangs pa dang / de'i lan bshad pa gnyis/ dang po ni/ lung de nyid las/ gnyis pa rgyas par dgag

pa la/ dngos dang rtsod pa spong ba gnyis/ dang po ni/ 'dir gtso bor dgag bya ni/ ngor pa'i ngan rtog ste/ 'di bkag pas gzhan khegs par 'gyur ba dang / sa skya pa'i bstan pa'i
dri ma yang byang bar 'gyur bas so/ /'on kyang de'i yang rtsa bar 'gyur zhing / khyad par gyi chos kyang 'di skad ces thos te/ gdon gyis byin gyis brlabs pa dag na re/
phyi dro sha chang dang bcas pa'i tshogs 'khor byas na 'dul ba dang 'gal bar 'gyur bas snga dro bya'o zer mod/ rab tu byung bas gya tshom du gtan bzar mi rung ba'i sha
dus rtag tu bzar rung ba khyod kyis sgrubs shig de la sogs pa 'ga' tshogs 'khor gyi tshe phyi dro rung bar kho bos bsgrub bo zhes thun mong ma yin par dang por bkag nas gzhan
rnams thun mong du 'gog par 'gyur ro/ /de la kun bzang rnam rol las 'byung ba dang / gsang ba kun rgyal las 'byung ba dgag pa gnyis/ dang po la 'dod pa brjod pa dang
/ de dgag pa gnyis kyi/ dang po ni/ de nyid du/ gang zag mchod pa'i yo byad la rnal 'byor pa nus ldan dang / rab tu byung ba mchod pa'i rdzas gnyis kyi/ dang po ni zhes
pa nas thar pa don du gnyer ba'i sgrub pa po rnams kyis phyi rol pa'i mchod sbyin dang tshul mtshungs par sha chang kho na la longs spyod pa 'jig rten pa'i dga' ston la tshogs
kyi 'khor lor ming gdags par mi bya'o zhes zer ro zhes phyogs sngar bkod nas/ gnyis pa de dgag pa la/ lung la dpyad de dgag pa dang / rigs pas brtags nas dgag pa gnyis
kyi/ dang po la rje btsun yab sras kyi gzhung dang

'gal bas dgag rang gis drangs pa'i lung gi don ma yin pas dgag rang tshig nang 'gal bas dgag pa dang gsum gyi/ dang po ni/ de skad smra ba po'i don gyi snying po ni/ spyir
'jig rten pa'i zas la tshogs kyi 'khor lor gdags su mi rung zhing / khyad par sha chang rab tu byung bas tshogs kyi 'khor lor bsten par gtan mi rigs zhes par snang ba ches
shin tu mi 'thad de zhes pa nas/ de bas na khyod la tshogs 'khor gyi rdzas med par 'gyur te/ 'jig rten pas bzar rung ba sha lnga dang bdud rtsi sogs tshogs 'khor gyi rgyur
mi rung zhing / 'jig rten pas bza' btung yang mi rung bas so/ /de gnyis ni khas blangs pas so/ /'on te bu ram dang zhun mar sogs yod do zhe na/ de yang 'jig rten pa'i
dga' ston yin pas tshogs 'khor du mi rung dgos la/ de 'dod na de nyid rang gi de de'i rgyur khas blangs pa dang yang dngos su 'gal lo/ /der ma zad 'jig rten pa'i dga' ston
tshogs 'khor gyi rgyur mi rung na/ bla med pa'i kha zas kyi rnal 'byor thams cad 'dor dgos pas rmong pa dag rdo rje theg pa la rma ma 'byin par mi smra ba'i brtul zhugs
longs shig rang gzhan la gnod par mi 'gyur ro zhes pa'i bar dang / de bas na rje btsun rin po che grags pa rgyal mtshan zhabs yang dag pa'i dge ba'i bshes gnyen du byed
na/ smra ngan 'di'i 'gro ba ni cir 'gyur/ gzhan du dam tshig las nyams na/ /nyams pa bdud kyis gzung bar 'gyur/ /de bas sdug bsngal myong 'gyur te/ /thur du bltas te dmyal
bar 'gro/ /zhes pa'i don rtogs par bya'o/ /zhes pa

nas/ de ltar sa skya pa dang rgyab 'gal ba'i tshogs 'khor 'di ni 'byung pos byin gyis brlabs pa dag gi rjes 'brang yin par yang ngo shes dgos so/ /zhes pa'i bar dang / de bas
kyang nyes pa cher yod de/ dbang gsum pa'i dus kyi rig ma sbyin nas chags pa'i gtam smra ba thams cad las/ dge slong rdo rje slob dpon la lhag mar 'gyur zhing / sa chog
gi dus kyi nga rgyal 'dzin pa na/ nga ni sangs rgyas rgyal po che/ /zhes sogs dang / de la yul gyi yan lag ma tshang du chug kyang / dam la bzhag pa na khyod kyi rdo rje
'chang nga yin gyi/ zhes sogs du mar 'byung ba rnams las pham par 'gyur dgos na/ tshogs 'khor las 'jigs pa dbang bskur ba yang 'gag dgos so/ /de bas khyod kyi lugs la dkyil
'khor gyi cho ga gcig lta bu la yang rab tu byung ba dang / khyim pa'i phyogs so sor 'byed dgos shing mdor na ding sang gi slob ma blun po chos dang chos ma yin pa rnam
par mi dpyod par/ spyir grags pa'i rjes su 'brangs shing zhes pa nas/ da dung yang da lta kyai rdo rje la sogs pa 'di rnams khyim pa'i phyogs kyi yin gyi rab tu byung
bas ni thub pa chen po nyid nyan thos kyi 'khor gyis bskor nas kun dga' ra ba na bzhugs pa la mchod pa'i yo byad kyang 'bras chan dang / la du sogs dang / snod kyang lhung
bzed dang / bya ma bum dang / rol mo'i dus su'ang gaNDi rdung / chas su 'jug pa na'ang snam sbyar 'ba' zhig gyon pa la sogs pa kho na dgos kyi/ de las gzhan gyis mi rung
ngo zhes gyis la cho ga'i rnam gzhag rtsoms shig dang / chos

la mi rton gang zag la rton pa'i dus 'dir ches dad pas 'di bas kyang phyogs su lhung ba'i gdul bya chen po mi 'byung re skan zhes pa'i bar la sogs pa skur 'debs dang dgag pa
mang du byed do/ /gnyis pa de'i lan bshad pa la/ dgag pa de thams cad ni phyogs snga gzhi med la smyon gtam gyi dgag pa dang skur pa brjod pa'i ngal ba 'ba' zhig tu zad
de/ 'jig rten pa'i dga' ston dang / 'jig rten pa'i kha zas yin na tshogs kyi 'khor lo'i rgyur mi rung bas khyab pa dang / sha chang rab tu byung ba'i tshogs 'khor gyi dus
su brten par gtan nas mi rigs par 'dod pa med bzhin du de la dgag pa sna tshogs brjod pa'i phyir/ gal te kho na re/ de ltar ngor pa khyod kyis 'dod de/ kun bzang rnam rol
las/ sha chang kho na la longs spyod pa 'jig rten pa'i dga' ston la tshogs kyi 'khor lo'i ming gdags par mi bya'o/ /zhes pas de ltar bstan pa'i phyir/ zhe na gtan tshigs
ma grub ste/ lung de'i don ni/ thar pa don gnyer rnams kyis sha chang kho na la longs spyod pa 'jig rten pa'i dga' ston dang tshul mtshungs pa'i longs spyod la tshogs
'khor gyi ming btags nas bag med du longs spyad par mi bya zhes pa'i don yin gyi/ 'jig rten pa'i kha zas su rung ba yin na/ tshogs 'khor gyi rgyur mi rung bas khyab pa'i
don du phyogs tsam yang ma song ba'i phyir ro/ /de la gzhan du na khyed nyid la skyon du ma gnas te 'di ltar bla med kyi lam du zhugs pa'i dge slong rdo rje 'dzin pa yin
na/ rang gi spang byar gyur pa'i 'dod pa'i yon tan med pas khyab par thal/ de yin na 'dod pa'i yon tan thams cad

bsten byar byed pas khyab pa'i phyir te/ de yin na 'dod pa'i yon tan rnams kyi nang nas 'di lta bu zhig bsten bya yin/ 'di lta bu zhig bsten bya min zhes pa'i dmigs bsal mi
'thad pas khyab pa'i phyir/ rtags khyod kyis khas blangs te/ khyed kyi lung de nyid las/ khyed bla med pa la 'dod pa'i yon tan thams cad bsten byar gsungs na/ bza' btung
gi rnal 'byor cis bsten par bya ba min te/ dmigs bsal 'thad pa min pa'i phyir ro snyam du khong du chud pa'i ched yin no zhes tshogs 'khor bsten pa'i dgos pa'i gtso bor
smras pa'i phyir/ legs par soms shig gong du 'dod na/ mi tshangs spyod ma byin len dang / ma dag pa'i kha zas sogs spong ba'i dge slong rdo rje 'dzin pa med par thal/ 'dod
pa'i phyir/ de'ang 'dod na snyigs ma'i dus 'dir de lta bu'i grub pa'i phyag len skyong ba mang bar 'dug pas khyed nyid dges par gyur cig gzhan yang dge slong rdo rje 'dzin
pas phyi dro'i kha zas dang / chang sogs spong ba mi rung bar thal/ de phyi dro'i dus su 'di lta bu zhig longs spyod du rung 'di lta bu zhig mi rung zhes pa'i dmigs bsal
mi 'thad pa'i phyir/ rtags khas/ 'dod na/ 'khrul spong las/ dgos pa med par phyi dro'i kha zas bza' na nyan thos kyi bcas pa'i steng du rdo rje theg pa'i yang nyes pa'o
zhes sogs dang / rgyud las/ sdom pa gnyis kyi bcas pa la/ /dgos pa med par 'da' ba dang / /zhes sogs gsungs pa rnams mi 'thad par thal lo/ /ye shes kyi spyan dang ldan
pa rnams kyis gzigs shig rig pa'i rgyal

pos/ log pa'i lam la mtha' med phyir/ /thams cad 'di ni spro bya min/ /zhes gsungs pa ltar log pa'i lam mang du smras pa la'ang dgos pa med par sems so/ /rab tu byung ba thams
cad kyis tshogs 'khor gyi dus su sha chang gtan nas bsten mi rung bar 'dod pa yang ma yin te/ rim gnyis kyi ting nge 'dzin la brtan pa thob pa'i sdom brtson rnams kyis
ni tshogs kyi 'khor lo'i skabs su sha chang sogs la khyim pa rdo rje 'dzin pa rnams dang khyad med du longs spyad kyang dran shes nyams pa sogs kyi nyes par mi 'gyur yang
gzhan ma dad pa sogs kyi rgyur song dogs nas cung zad tsam longs spyod cing / de las gzhan pa'i sdom brtson rnams kyis ni dam tshig gi rdzas ma bsten pa'i nyes pa spong
ba'i phyir sha chang sogs cung zad tsam bsten par gsungs shing / mang du bsten par ma gsungs pa'i phyir/ gal te kho na re/ de ltar mi 'thad de/ 'dul ba dang bstun na rab
tu byung bas chang sogs cung zad tsam yang bsten par mi rung ba'i phyir dang / tshogs 'khor gyi skabs su rje btsun khu dbon gyis tshim par longs spyod ces gsungs pa dang
yang 'gal ba'i phyir/ zhe na skyon med de/ rang nyid kyi lus gso ba'i ched tsam dang / zas la sred pa'i sgo nas longs spyod pa min par/ rang gzhan gyi tshogs rdzogs shing
nyes pa rnams sbyang ba'i phyir du lha mchod pa'i bsam pas cung zad longs spyod pa na bcas 'gal gyi nyes par yang mi 'gyur zhing / dam tshig gi rdzas ma bsten pa'i nyes
par yang mi 'gyur ba'i phyir dang / rje btsun khu dbon gyis kyang sdom brtson rnams la cung zad tsam

zhes dang / bag tsam zhes dang / bdud rtsi myang ba tsam bya zhes dmigs bsal mdzad pa'i phyir te/ rje btsun gyi 'khrul spong las/ rab tu byung ba la tshogs kyi 'khor lo la
sogs pa dgos pa rgya chen po mthong ba'i tshe ni phyi dro'i kha zas kyi nyes pa med la/ zhes pa dang / yang de nyid du tshogs kyi 'khor lo'i tshe chang mi 'thung ba dang
/ rab tu byung ba'i phyogs kyis phyi dro'i kha zas mi bza' ba dag kyang dam tshig mi bsten pa'i ltung ba bcu gsum pas 'jigs nas cung zad tsam 'thung zhing / kha zas bag tsam
bsten pa la/ zhes dang / sa paN gyi tshogs 'khor rnam gzhag las kyang / sdom brtson rnams kyi lce la bdud rtsi myang ba tsam bya/ zhes gsungs pa'i phyir/ de las gzhan
du na/ de lta bu'i dmigs bsal mdzad pa la don med par thal ba'i phyir ro/ /tshim par longs spyod ces pa'i don yang rang nyid lhar gsal ba lus dkyil gyi lha dang bcas pa
thams cad mnyes shing tshim par bsam pa'i don yin gyi/ khams kyi tshun tshad du longs spyod pa'i don min pa'i phyir/ de las gzhan du na kha zas cung zad tsam dang / bdud
rtsi myang ba tsam gyi tshun tshad du ci ltar 'gyur legs par soms shig des na ting nge 'dzin la brtan pa ma thob pa'i sdom brtson rnams kyis tshogs kyi 'khor lo'i skabs su
sha chang la sogs pa la mang du longs spyad na lha mchod pa sogs kyi dran pa dang / shes bzhin nyams nas tshogs kyi 'khor lo'i phan yon mi 'byung ba'i khar bcas pa dang
'gal ba'i nyes par 'gyur du dogs pa dang / ting nge 'dzin la brtan pa thob pa'i sdom

brtson rnams kyis sha chang sogs mang du longs spyad na dran shes nyams pa sogs su mi 'gyur yang skye bo gzhan gyis sdom brtson rnams kyi spyod pa mi 'os pa 'di ltar bya ba
snyam pa'i log lta'i sdig par 'gyur du dogs nas rje btsun gong ma rnams kyis tshogs 'khor lugs gnyis gsungs pa dang / sha chang sogs la brten pa'i tshogs 'khor byed na'ang
sdom brtson rnams kyi lce la bdud rtsi myang ba tsam bya zhes gsungs pa'i rjes su 'brang nas thar 'dod rnams la blang dor gyi gnas tshul bzhin ston pa'i bshes gnyen dam
pa la rang nyid phrag dog dang chags sdang sogs kyi nyon mongs pas kun nas blangs te skur 'debs sogs kyi sdang sems 'chang ba rnams kyi snying la ci zhig zhugs/ yang de
nyid du/ tshogs kyi 'khor lo'i skabs su sha chang bkag pa la legs par brtags na rtsa ltung du mi 'gyur ba med de/ sngon gyi bla ma dam pa brnyas shing thugs dkrugs pas dang
po 'byung ngo / /sngags kyi bcas pa la ral chos byas pas gnyis pa'o/ /'di bsten pa'i sngags pa kun la sdang bas gsum pa'o zhes sogs ltung ba bcu bzhi'i bar byung bar
'dren par byed do/ /'di dag kyang skye bo thams cad kyi rang nyid kho na mchog tu bzung nas gzhan thams cad dam tshig nyams pa sogs kyi sgo nas skyon can kho nar mthong ba
zhig dgos pa'i 'dod pa khong 'tshangs kyi rtags su snang bas 'di'i rigs la dgag bsgrub bya bar ga la lang / 'on kyang de ltar smra ba po rang nyid la nyan thos kyi bslab
pa la ltos na dge 'dun lhag ma'i ltung ba dang / rdo rje theg pa la ltos te rtsa ltung bzhi pa byung bar gsal

te/ gzhan la rtsa ba'i ltung ba'i skur 'debs smras pa'i lhag ma dang / gzhan la byams pa'i sems spangs pa'i rtsa ltung ni de nyid du/ de bas na rje btsun rin po che grags pa
rgyal mtshan zhabs yang dag pa'i dge ba'i bshes gnyen du byed na smra ngan 'di'i 'gro ba ni cir 'gyur/ gzhan du dam tshig las nyams na/ /nyams pa bdud kyis gzung bar 'gyur/
/de bas sdug bsngal myong 'gyur te/ /thur du bltas te dmyal bar 'gro/ /zhes pa'i don rtogs par bya'o zhes pa nas nyes pa 'di rnams byas pa'i rjes la ni dbang yang gzhan
la ma zhus pas khron par lhung ba'i rdo ba bzhin du rig par bya zhing / de ltar sa skya pa dang rgyab 'gal ba'i tshogs 'khor gyi ni 'byung pos byin gyis brlabs pa dag
gi rjes 'brang yin par yang ngo shes dgos so zhes pa'i bar bris pa'i sgo nas gzhan ngan song du skyes nas sdug bsngal myong ba la dga' ba bsgom nas yid smon btab pas na
byams pa'i sems spong bar 'gyur ba'i phyir ro/ /yang dbang gsum pa'i skabs su dge slong rdo rje 'dzin pas chags pa'i gtam smras pas lhag ma'i ltung bar 'gyur ba dang / dam
bzhag sogs kyi skabs su/ khyod kyi rdo rje 'chang nga yin gyi zhes sogs la pham par 'gyur dgos na/ tshogs 'khor las 'jigs pa dbang bskur ba yang 'gogs dgos so zhes sogs
smra ba yang mi mtshungs te/ dbang gsum pa'i skabs su de ltar smra ba ni chags pa la sred pa'i sgo nas smra ba ma yin par dbang gi ye shes ngos zin pa'i ched yin la/ 'khrig
tshig smras pa'i lhag mar 'gyur ba la chags sems

kyis kun nas bslangs pa zhig dgos pa'i phyir ro/ /gal te kho na re/ tshogs 'khor gyi skabs su yang sha chang sogs la sred pa'i sgo nas bza' ba ma yin par/ lha mchod pa'i bsam
pas tshogs rdzogs pa'i ched yin pa'i phyir na kun tu mtshungs so zhe na/ mi mtshungs te/ tshogs 'khor gyi skabs su dge slong rdo rje 'dzin pas sha chang sogs cung zad
tsam ni longs spyod par nged kyang 'dod la/ mang du longs spyad na myos pa sogs kyi sgo nas dran pa dang shes bzhin nyams nas bag med kyi spyod par 'gyur ba dang / gzhan
ma dad pa sogs log lta'i rgyur song nas mang du longs spyod pa de bkag pa yin la/ dbang gsum pa'i skabs su chags pa'i gtam smras pa tsam gyis dran shes nyams nas bag med
kyi spyod par mi 'gyur zhing / gzhan ma dad pa sogs su mi 'gyur ba'i phyir ro/ /sngon gyi dus kyang dge slong dang dge tshul rdo rje 'dzin pa rnams kyis dbang gsum pa'i nyams
len bya bar mi rung zhes pa'i log rtog smra ba gangs can 'dir byung ba la bla ma gong ma rnams kyis lung rigs kyis sun phyung zin no/ /dam bzhag gi skabs su de ltar
smras pas rdzun smra'i pham par mi 'gyur te/ nyan thos lugs kyi rdzun smra'i pham par 'gyur ba la/ 'du shes gzhan du bsgyur ba'i sgo nas dran shes bzhin gyis zin pa zhig
dgos kyi/ shes bzhin gyis ma zin pa dang mngon pa'i nga rgyal gyis de ltar smras pa la pham par mi 'gyur ba'i phyir ro/ /rdo rje theg pa'i skabs su ni sbyor dngos rjes gsum
tshang ba'i sgo nas rang nyid sangs rgyas su bskyed pa'i sgo nas rang nyid sangs rgyas su zhen pa'i ngang nas

de ltar smras pa la pham par ga la 'gyur legs par soms shig gnyis pa gsang ba kun rgyan las byung ba dgag pa'i lan bshad pa la/ dgag pa'i lung drangs pa dang / de'i lan bshad
pa gnyis/ dang po ni/ yang de nyid du/ gnyis pa gsang ba kun rgyan las 'byung ba dgag pa la/ 'dod pa brjod pa dang / de dgag pa gnyis kyi/ dang po ni/ de nyid du/ 'dir
rab tu byung ba sdom brtson rnams kyis tshogs 'khor byed na/ gong 'og gi cho ga rnams 'dra ba las/ dam tshig blangs te lce la reg pa tsam bya/ bu ram dang / sbrang rtsi
dang / zhun mar rnams sha lnga bdud rtsi lngar byin gyis brlabs la nang gi sbyin sreg gi tshul gyis bza'o/ /rnal 'byor pa rnams kyis kyang dam tshig gi rdzas la ran par longs
spyod cing / chang myos par 'thung ba dang / kha zas ha cang rgyags par longs spyod pa ni tshogs 'khor gyi skabs kyi dgag bya yin la/ khyad par bsad sha la longs spyod
pa ni theg pa chen po'i mdo rgyud thams cad las bkag pas/ dgra nag dang / a ra li'i rgyud la sogs pa nas bshad pa ltar ba glang sogs shi ba'i sha kho na dam rdzas su bzung
ngo / /de ltar mchod pa dang longs spyod la tshim pa longs spyod/ zas la bcas ming gdags par mang du bza'/ skom ji snyed pa btung zhes pa nas/ rgyud 'grel dang tshogs
'khor gyi gzhung mtha' dag la nan tan du bya zhes pa'i bar phyogs sngar bkod nas/ gnyis pa de dgag pa ni/ skyes bu gang dag gzhan la zhe sdang bzhin du chang gis myos pa
na smra ba thams cad la go rim med

cing / rang gi phyogs blos btang nas ldab ldib tu smra bar byed pa ltar khyod kyang bla brang gi chags sdang gis snyigs dus kyi thub pa rdo rje 'chang theg chen chos kyi rgyal
po la zhe sdang bzhin du mi shes pas myos te/ lung rigs dang bral zhing rdo rje theg pa'i nyams len thams cad blos btang nas ngan g.yo'i rtsom pa 'ba' zhig byed par zad
mod/ rigs pa dang 'gal ba ni ci/ dge slong rdo rje 'dzin pas sngags kyi nyams len byed pa na/ gang 'dul ba dang mi mthun pa de'i tshe sngags gtso che ba zhig gam/ 'dul
ba gtso che ba zhig dang po ltar na tshogs kyi 'khor lo'i skabs su 'dul ba dang ma mthun zhes sun dbyung du ci yod/ phyi ma ltar na dge slong rdo rje 'dzin pas 'dod yon
bsten byar mi byed par thal/ theg pa thun mong bas 'dod yon spong ba gang zhig gong ma las 'og ma gtso che ba'i phyir/ phyi ma khas/ 'dod na/ dge slong rdo rje 'dzin pa sngags
pa ma yin par thal/ 'dod pa de'i phyir/ khyab pa yod de/ 'dod yon bsten pa theg pa'i chos nyid kyi thob pa'i sngags pa'i dam tshig yin pa dang / mdo sngags kyi dbye
ba yang 'dis 'byed par dpal sa skya pa yab sras bzhed pa'i phyir/ de yang 'dod na/ dge slong rdo rje 'dzin pa dge slong rdo rje 'dzin pa ma yin par thal/ de sngags pa yin
pa'i phyir/ 'dod na/ dge slong rdo rje 'dzin pa dge tshul dge bsnyen gsum gyi rdo rje 'dzin pa go rim bzhin rab 'bring tha gsum ma yin par thal/ dge slong rdo rje 'dzin
pa med pa'i phyir/ gzhan yang dge slong rdo rje 'dzin pas gsang sngags mi spyod par thal/ des gsang ste spyod dgos

pa med pa'i phyir/ der thal/ 'dul ba ji lta ba bzhin du spyod pa'i phyir/ 'dis mtshon nas rigs pa'i gnod pa grangs med pa 'gro ste/ rigs pa shes pa rnams kyis spros te dgag
par bya'o zhes bya ba bris so/ /gnyis pa de'i lan bshad pa ni/ 'o na khyed rang gi lugs la dge slong rdo rje 'dzin pas sngags kyi nyams len byed pa na/ gang 'dul ba dang
mi mthun pa de'i tshe/ sngags gtso che ba zhig gam 'dul ba gtso che ba zhig dang po ltar na dge slong rdo rje 'dzin pas sngags kyi nyams len byed pa'i tshe/ 'dul ba nas
bshad pa'i bslab bya la bsrung sdom byed mi dgos par thal/ de'i tshe sngags gtso che ba'i phyir/ khyab pa khas/ 'dod na/ dge slong rdo rje 'dzin pas dus rgyun du 'dul ba'i
bslab bya la bsrung sdom byed mi dgos par thal/ 'dod pa gang zhig des dus rgyun du sngags kyi nyams len byed dgos pa'i phyir/ gzhan yang rgyud las/ phyi ru nyan thos spyod
pa bsrung / /zhes pa dang / nyan thos spyod pa srung ba po/ /zhes pa rnams kyang / sngags kyi nyams len byed pa po ma yin par 'gyur zhing / yang na de nyan thos kyi spyod
pa srung ba po min par 'gyur ro/ /gzhan yang nyan thos 'dul ba pa rnams kyi gsang ste spyod dgos pa med par thal/ des 'dul ba ji lta ba bzhin spyod pa'i phyir/ khyab
pa khas/ 'dod mi nus te/ des gsang ste bar chad dri ba sogs gsang ste spyod dgos pa yod pa'i phyir/ des na khyab pa 'di 'dra'i rigs pa grangs med byas kyang mkhas pa rnams
bzhad mo grangs med 'chor ba'i rgyur zad do/ /rigs

pa shes pa rnams kyis spros te dgag par bya'o/ /zhes pa ni rigs pa shes pa 'di 'dra ba'i khyab pa mi 'cha' las che'o legs par dgongs 'tshal lo/ /yang de nyid du/ gzhan smras
pa de dag ni phal cher skyon dang bcas pa ste/ rab byung gi tshogs 'khor bshad pa'i rjes su rnal 'byor pa rnams kyis kyang zhes pa de ltar na/ rnal 'byor pa yin na khyim
pa yin dgos pa dang / rab byung yin na rnal 'byor pa ma yin dgos pa'ang tha chad pa yin no/ /zhes bya ba bris so/ /'di yang mi 'thad de/ rab tu byung ba dang / rnal 'byor
pa'i tshogs 'khor so sor bshad pa tsam gyi/ rab byung yin na rnal 'byor pa min pas khyab par mi 'gyur ba'i phyir/ gal te 'gyur na rje btsun sa paN gyis kyang tshogs 'khor
lugs gnyis so sor bshad pa la ci ltar bya legs par soms shig de la kho na re/ sa paN gyis de ltar bshad pa dang / khyed kyis de ltar bshad pa mi mtshungs te/ khyod kyis
rab byung mchog dang / rnal 'byor pa khyim pa'i dman par bzung bas nongs la/ sa paN gyis ni so thar la bstun pa che chung gi sgo nas bzhag ste don la khyod dang dman mchog
go log pas skyon med do/ /zhes sa paN gyi gsung dang 'gal ba'i rtsod spong gi skabs su bris so/ /'di yang mi 'thad de/ nged kyis rnal 'byor pa yin na rab byung las dman
pas khyab pa dang / khyim pa yin pas khyab par khas ma blangs pa'i phyir ro/ /gzhan yang dman mchog go log ces pa yang / rab byung yin na rnal 'byor pa las dman pas khyab
par smra ba yang bzhad mo'i rgyu yin te/ shAkya thub pa rab byung min par

khas len pa'am/ rnal 'byor pa las dman par khas len dgos pa gang rung las ma 'das shing / rgyud las/ rten ni gsum la dge slong mchog /'bring ni dge tshul yin par 'dod/ /khyim
na gnas pa tha ma'o/ /zhes sogs gsungs pa rnams ma mthong bar zad do/ /yang de nyid du/ brgya la sha chang dben par bsten pa gzhan gyis thos na ma dad kyis dogs na bsten
dus ma bsten pa'i nyes par byed pa ni dam tshig gi rdzas rnams ma bsten na rdo rje mkha' 'gro rnams mi mnyes par byed pa'o/ /zhes rje btsun gyi gsungs pas/ mkha' 'gro
ma mnyes pa dang / 'jig rten pa ma dad pa gang nyes pa che soms shig zhes dris so/ /'di yang khyed rang la mtshungs te/ khyed rang gis yang dag pa'i bsten tshul bshad pa'i
rtsod spong gi skabs su/ bshang gci sogs ni bdud rtsir mi nus bzhin du zos na 'jig rten pas smod par 'gyur zhing / dug de ltar zos na 'chi bar 'gyur la/ bsten rung gi sha
chang gis ni las dang po pa la'ang de ltar mi 'gyur bas so/ /zhes bris pa la kun tu mtshungs te/ bshang gci sogs zos pa la 'jig rten pa ma dad pa dang / mkha' 'gro ma
mnyes pa gang nyes pa che soms shig ces brjod na lan ci smra/ yang de nyid du/ gnyis pa rtsod pa spong ba la dus kyi 'khor lo dang 'gal ba'i rtsod pa spong ba dang / chos
rje sa skya paNDi ta chen po'i gsung dang 'gal ba'i rtsod pa spong ba gnyis kyi/ dang po ni/ 'dir phyogs snga smra ba po la ni mang du smra ci dgos/ dus 'khor gyi chos skad
rnams dang / rgyud sde gzhan rnams mi mthun

pa mang bas/ lugs phan tshun mi bsre bar chos skad rang rkang tshugs pa 'dod dgos zhes smras na ci zhig smrar yod/ ces sogs bris so/ /'di yang mi 'thad de/ dus kyi 'khor lo'i
rang rkang gi nyams len byed pa'i gang zag des bla med spyi nas bshad pa'i rtsa ltung bcu gsum pa bsrung mi dgos par thal/ bla med spyi la tshogs kyi 'khor lo'i dus sha
chang ma bsten na rtsa ltung bcu gsum pa 'byung ba gang zhig de sha chang sogs la ma bsten pa'i dus kyi 'khor lo las gsungs pa'i tshogs kyi 'khor lo byas pas tshogs 'khor
mtshan nyid par 'gyur ba'i phyir/ rtags gnyis char khas/ 'dod na/ bde kyai gsang gsum sogs bla med kyi dkyil 'khor re re la bsrung bya rtsa ltung mi 'dra ba re re yod
par thal/ 'dod pa'i phyir/ 'dod na/ dus kyi 'khor lo'i dkyil 'khor du thob pa'i sngags sdom la rtsa ltung gis ma gos pa'i gang zag dang / kyai rdo rje'i dkyil 'khor du thob
pa'i sngags sdom la rtsa ltung gis gos pa'i gang zag gi gzhi mthun yod par thal/ 'dod pa'i phyir/ 'dod na/ rtsa ltung gis nyams pa'i gang zag dang / rtsa ltung gis ma
gos pa'i sngags sdom rgyud ldan gyi gang zag gzhi mthun yod par thal lo/ /gzhan yang dus 'khor dang kyai rdo rje gnyis char gyi dkyil 'khor du dbang thob pa'i rdo rje 'dzin
pa des tshogs kyi 'khor lo byar mi rung bar thal/ des sha chang la bsten pa'i kyai rdor sogs kyi lugs kyi tshogs 'khor byas na dus kyi 'khor lo dang 'gal bas de'i dkyil
'khor du thob pa'i sngags sdom la nyes pas gos par 'gyur zhing / des sha chang sogs la ma

bsten pa'i dus 'khor lugs kyi tshogs 'khor byas na gsang sngags spyi dang 'gal bas kyai rdo rje'i dkyil 'khor du thob pa'i sngags sdom la rtsa ltung bcu gsum pas gos par 'gyur
ba'i phyir/ rtags gnyis char khyod kyis khas blangs te/ dus 'khor las sha chang la ma bsten pa'i tshogs 'khor gsungs pa'i rtsod spong du/ dus kyi 'khor lo'i chos skad
rnams dang / rgyud sde gzhan rnams mi mthun pa mang bas lugs phan tshun mi bsre bar chos skad rang rkang tshugs par smra dgos so zhes bris pa la rnam bcad yod pa'i phyir/
yang de nyid du/ gnyis pa ni gal te chos rje sa skya paNDi ta chen po'i zhal snga nas rab byung dang rnal 'byor pa'i dbye ba gsungs pa la'ang sngar brjod pa'i skyon rnams
'jug par 'gyur bas khyod de dang yang 'gal bar 'gyur ro zhe na/ de la skyon de rnams mi 'jug pa ni/ khyod kyis rab byung mchog dang / rnal 'byor pa khyim pa dman sar bzung
bas nongs la/ 'dir ni so thar la bstun pa che chung gi sgo nas bzhag ste/ don la khyed dang dman mchog go log pas skyon med do/ /mdor na dkar po rnam gsum dang mthun
pa ni nyan thos la rtsod spong mdzad pas kyang shes te/ khyod ltar na nyan thos kyi rtsod pa 'ong don med pas so/ /des na mi mthun na gong ma gtso bor byed ces rtag par
sgyu thabs su smra bzhin du 'dir mi mthun par bsams nas 'og ma gtso bor byed pa 'di ni chos 'di la sdang ba'i rnam thar ston pa kho na'o/ /'on te chos rjes sdom brtson rnams
kyis bdud rtsi myang ba tsam zhes sogs gsungs pa ci zhe na/ rab byung dman pa la

thabs mkhas pas gsungs pa yin gyi/ des mchog gzhan mi 'gegs pa ni gsang dbang gi skabs su rnam rtog shas che ba la mgrin par nyin par gyi thig le bya bar bshad pas/ rtog pa
chung ba la lce thog tu sbyin pa mi khegs pa bzhin no/ /gal te slob dpon klu sgrub yab sras/ thogs med sku mched nas bzung ste/ jo bo rje dang / kho bo'i mkhan po bsod snyoms
pa chen po la sogs pa rnams kyi tshogs kyi 'khor lo'i lugs 'di yin no/ /sdom brtson rnams kyi dbang bskur la sogs pa'i dus su 'di ltar byas na legs so zhes gsungs pas
'grub bo snyam na/ jo bo dang mkhan po sogs bod rnams snod min du dogs nas mdzad pa yin gyi/ des rang lugs su ma nges pa ni sems bskyed la mkhan po gzhan gyi ngo srung
bas bod rnams kyi ngor mdzad pa 'dra/ rgya gar du'ang zhes pa nas/ lhung bzed byin len dang phyi dro bu ram mi bza' ba sogs thams cad yod smra ba'i lag len dang mi mthun
pa mang po byed dgos su 'ong gsung gin gda'/ zhes chag gi dris lan du gsungs pas shes shing / de de'i lugs yin yang / rnal 'byor pa'i tshogs 'khor gsungs nas chos kyi rgyal
po dpal ldan sa skya pa'i phyag len gyi rim pa bshad zin to/ /zhes gsungs la/ snga phyi gnyis mi mthun na phyi ma rang lugs su mdzad ces bris so/ /de yang don la khyod
dang dman mchog go log pas skyon med do zhes pa 'di yang rab byung yin na/ rnal 'byor pa las dman pas khyab pa dang / rnal 'byor pa yin na rab byung las mchog yin pas khyab
par song bas/ shAkya thub pa de rnal 'byor pa las

dman pa'am/ yang na rab byung ma yin par khas len dgos pa gang rung las ma 'das so/ /yang dkar po rnam gsum dang mthun pa ni nyan thos kyi rtsod spong mdzad pas kyang shes
te/ khyed ltar na nyan thos kyi rtsod spong don med pas so zhes pa 'di yang gsung rab kyi dgongs pa ma shes pa'i dbang gis nyan thos lugs kyi bslab pa dang ldan pa thams
cad 'di'i rtsod spong gi yul yin snyam du 'khrul pas len pa ste/ nyan thos lugs kyi bslab pa dang ldan pa'i gang zag la 'di'i skabs kyi rtsod spong gi yul yin min gnyis su
yod pa'i phyir/ gzhan du na nyan thos lugs kyi bslab pa rgyud la ldan zhing gsang sngags bla med kyis rgyud smin pa'i dge slong rdo rje 'dzin pa med par thal/ nyan thos
lugs kyi bslab pa dang ldan pa'i gang zag yin na/ 'di'i rtsod spong gi yul yin dgos pa gang zhig bla med kyis rgyud smin pa'i rdo rje 'dzin pa yin na/ 'di'i rtsod spong
gi yul ma yin dgos pa'i phyir/ rtags dang po khyod kyis khas blangs te/ dkar po rnam gsum dang mthun pa ni nyan thos kyi rtsod spongs mdzad pas kyang shes te zhes bris pa
la rnam bcad yod pa'i phyir/ des na nyan thos kyi sgra 'jug pa tsam la nyan thos kyi grub mtha' rang lugs su smra ba nyan thos sde gnyis lta bu dang / nyan thos kyi lta
spyod dang ldan pa nyan thos rang rgyud pa gnyis las/ sa paN gyi tshogs 'khor rnam gzhag tu nyan thos kyi rtsod spong mdzad pa'i nyan thos ni nyan thos kyi thun mong min
pa'i grub mtha' rang lugs su smra ba rnams yin te/ bye smra dang mdo sde pa rnams kyis rdo rje theg pa ba la de ltar rtsod

pa'i phyir/ nyan thos kyi bslab pa dang ldan pa la 'di'i rtsod spong gi yul yin min gnyis su yod de/ nyan thos lugs kyi bslab pa dang ldan zhing de'i thun mong min pa'i grub
mtha' rang lugs su smra ba rnams 'di'i rtsod spong gi yul dang / de'i lugs kyi bslab pa dang ldan zhing bla med kyi sgor zhugs pa rnams ni 'di'i rtsod spong gi yul min
pa'i phyir/ des na gangs can 'dir phyi'i spyod pa nyan thos dang mthun pa/ nang gi lta ba pha rol tu phyin pa dang mthun pa/ gsang ba'i nyams len rdo rje theg pa dang mthun
par mdzad pa ni kho bo cag gi yongs 'dzin dam pa bka' drin can rnams kho na'i khyad chos su snang ngo / /yang de nyid du/ 'on te chos rjes tshogs kyi 'khor lo'i yo byad
la lugs gnyis las rab tu byung ba sdom brtson gyi lugs ni/ mchod pa dang gtor ma la sha chang la sogs pa 'bul/ sdom brtson rnams kyi lce la bdud rtsi myang ba tsam bya/
gzhan yang bu ram dang shing thog la gsang ba la sogs pa gtor ma byin gyis rlobs pa ltar bya/ zhes sogs gsungs pa ci zhe na/ de ni rab byung dman pa rnams la thabs mkhas
gsungs pa yin gyi/ des mchog la gzhan mi 'gegs pa ni/ zhes sogs bris so/ /'di yang dpyad par bya ste/ 'di'i rab byung dman pa de rdo rje theg pa'i sgor ma zhugs pa'i rab
byung la bya'am/ de'i sgor zhugs kyang rim gnyis la brtan pa ma thob pa'i rab byung la byed pa gang rung las ma 'das shing / dang po ltar na de lta bu'i rab byung tshogs
kyi 'khor lo'i nang du yong ba'i don med pas spyod mi dgos la/ gnyis pa ltar na de nged kyi rgyab brten du song

bas 'dod pa mthun par song ste/ ding sang tshogs kyi 'khor lo byed pa phal mo che rnams ni rim gnyis kyi ting nge 'dzin la brtan pa ma thob pa shas che ba'i phyir/ 'di la dgongs
nas rje btsun sa paN dang / kho bo cag gi yongs 'dzin gong ma rnams kyis tshogs kyi 'khor lo lugs gnyis gsungs pa rnams yid ches pa'i gnas su shes par gyis shig rim
gnyis kyi ting nge 'dzin la brtan pa ma thob pa rnams kyi tshogs kyi 'khor lo'i lugs la dgag bsgrub bya mi dgos te/ de rnams kyi sgo gsum gyi mdzad pa bzang ngan thams cad
sa lam gyi grogs kho nar 'gyur ba'i phyir ro/ /yang de nyid du/ gal te sa paN gyis slob dpon klu sgrub yab sras/ thogs med sku mched nas bzung ste/ jo bo chen po rje dang
/ kho bo'i mkhan po bsod snyoms pa chen po la sogs pa rnams kyi tshogs kyi 'khor lo'i lugs yin no/ /sdom brtson rnams dbang bskur ba la sogs pa'i dus su 'di ltar byas
na legs so/ /zhes gsungs pas 'grub snyam na/ jo bo dang mkhan po sogs kyis bod rnams snod min du dogs nas mdzad pa yin gyi/ de rang lugs su ma nges zhes bris so/ /'di yang
'brel med bzhad gad kyi gnas yin te/ jo bo dang mkhan pos bod rnams snod min du dogs nas tshogs 'khor de ltar mdzad pa yin zer na yang / klu sgrub dang thogs med sku mched
sogs kyis bod rnams snod min du dogs nas rgya gar du tshogs 'khor de ltar mdzad ces zer ba la 'brel ci 'dug legs par soms shig gzhan yang jo bo dang mkhan po sogs bod

rnams snod min du dogs nas tshogs 'khor sdom brtson gyi lugs de ltar mdzad pa la khyed kyis bod rnams snod ldan du bsam nas sha chang gi gtso bor spyod pa'i tshogs 'khor byed
pa 'di 'gal ba ltag sprod du snang bas gang rung zhig log lta can las ma 'das so/ /gal te kho na re/ sa paN gyi tshogs 'khor lugs gnyis gsungs pa'i sdom brtson rnams kyi
lugs de rim gnyis la brtan pa ma thob pa'i dbang du byas pa yin na/ klu sgrub yab sras sogs kyang rim gnyis la brtan pa ma thob par 'gyur ro zhe na/ skyon med de/ klu
sgrub yab sras sogs ni rang nyid bcas 'gal gyi nyes pas gos kyis dogs nas tshogs 'khor gyi lugs de ltar mdzad pa ma yin gyi/ 'on kyang rjes 'jug gi gdul bya rim gnyis la
brtan pa ma thob pa'i sdom brtson rnams kyis gsang sngags la khag btags nas rtsing spyod dwang du blangs na bstan pa dang rang gzhan la gnod par 'gyur ba la dgongs nas de
ltar mdzad pa'i phyir/ dper na 'o skol gyi ston pas gdul bya snod ldan dbang po yang rab rnams la u rgyan la sogs pa'i gnas rnams su kha sbyor yan lag bdun ldan gyi sku
la sogs pa rdo rje theg pa'i spyod tshul bstan nas/ gdul bya thun mong ba rnams la rdo rje gdan la sogs pa'i gnas rnams su tshangs par spyod pa'i skur tshul ston pa dang
mtshungs pa'i phyir/ des na sngon gyi thub pa'i dbang po dang / rgyan drug mchog gnyis/ jo bo chen po dang / 'jam mgon bla ma sogs paN grub sdom brtson rnams ni rjes 'jug
rnams la dgongs nas tshogs 'khor gyi spyod tshul de ltar mdzad pas/ kho bo

cag rnams kyang de dag gi rjes su 'jug la/ ding sang gi dus dbang gral du sdod myong ba tsam gyis rdo rje theg pa ba yin zer nas gsang sngags la khag btang nas spyod tshul
'chol por byed pa rnams su zhig gi rjes 'jug yin mi shes so/ /yang de nyid du/ sa paN gyi tshogs 'khor rnam gzhag las/ rnal 'byor pa'i tshogs 'khor gsungs nas chos kyi rgyal
po dpal ldan sa skya pa'i phyag len gyi rim pa bshad zin no/ /zhes gsungs la/ snga phyi gnyis mi mthun na phyi ma rang lugs su mdzad/ ces bris pa yang mi 'thad de/ de'i
don la brtags na sa paN gyi tshogs 'khor la rab byung sdom brtson gyi lugs dang / rnal 'byor pa'i lugs gnyis gsungs pa'i snga ma sa skya pa'i phyag len dang mi mthun zhes
pa'i don du song 'dug pa/ de ltar na sa skya pa'i tshogs 'khor gyi phyag len de slob dpon klu sgrub yab sras nas/ mkhan po bsod snyoms pa chen po'i bar gyi rgya gar gyi
paN grub rnams dang mi mthun par smra ba ni ya nga ba'i gtam yin no/ /lugs snga phyi gnyis mi mthun zhes pa'ang gang zag gcig la ltos pa'i phyag len mi mthun pa min gyi/
gang zag so so la ltos nas mi mthun pa ste/ sdom brtson rdo rje 'dzin pa rnams kyis tshogs kyi 'khor lo lugs snga ma ltar bya zhing / de las gzhan pa'i rdo rje 'dzin pa
rnams kyis lugs phyi ma ltar bya'o/ /lugs de gnyis char yang chos kyi rgyal po dpal ldan sa skya pa'i phyag len rnam par dag pa yin no zhes kho bo cag rnams smra 'o/ /'o
na sdom brtson rnams kyis tshogs 'khor de ltar byed pa de/ rang rgyud kyi sdom pa

gong ma las 'og ma gtso che bas de dang bstun nas de ltar byed pa yin nam zhe na/ de ni ma yin te/ sdom brtson rnams kyi tshogs kyis 'khor lo rnal 'byor pa gzhan dang khyad
med du longs spyod na rang rgyud kyi dran shes nyams nas tshogs 'khor gyi phan yon med pa'i khar bcas 'gal gyi nyes par 'gyur ba dang / gnas tshul gyi don mi shes pa'i skye
bo rnams kyis kyang sdom brtson rnams kyis spyod pa mi 'os pa 'di lta bu byed ces ma dad pa log par lta ba skye srid cing de ltar skyes na pha rol po la sdig pa'i khur
lci bar 'gyur bas/ de mi 'byung ba'i phyir du sdom brtson rnams kyis tshogs kyi 'khor lo'i tshe mchod pa dang gtor ma la sha chang sogs pa 'bul/ rang gi lce la bdud rtsi
myang ba tsam byas nas gzhan tshogs 'khor gyi rdzas bu ram/ shing thog sogs la byed pa rje btsun sa skya paNDi ta'i gsungs pa ltar byas pas rang la bcas 'gal sogs kyi nyes
pas mi gos/ skye bo gzhan la ma dad pa la sogs pa'i sdig pas mi gos/ rang gzhan gnyis 1 tshogs rgya chen po bsog par 'gyur ba sogs dgos pa khyad par can mang du yod pa'i
phyir te/ tshogs kyi 'khor lo sogs chos spyod kyi bya ba thams cad sems can la phan pa'i ched kho na yin pa'i phyir te/ mdor na tshogs 'khor gyi rnam gzhag grub pa'i
dga' ston las dgag pa'i ngal ba mang du gsungs pa de thams cad tshig zin tsam la bdag cag rnams kyi 'dren pa kun dga'i mtshan can gyis gnang ba'i tshogs 'khor gyi rnam gzhag
gsang ba kun rgyan dang / kun bzang rnam rol gnyis la dgag pa brjod nas don la rje btsun sa paN gyi tshogs

'khor rnam gzhag tu rab byung sdom brtson gyi lugs gsungs pa de bkag par snang ste/ de yang yid ches pa'i ched du sa paN gyi gsung bkod pa ni tshogs 'khor rnam gzhag las/ tshogs
kyi yo byad la lugs gnyis las/ rab tu byung ba sdom brtson gyi lugs ni mchod pa dang gtor ma la sha chang la sogs pa 'bul/ sdom brtson rnams kyi lce la bdud rtsi myang
ba tsam bya/ gzhan yang bu ram dang shing thog la gsang ba la sogs pa gtor ma byin gyis rlob pa ltar bya/ sha lnga dang bdud rtsi lngar bsam ste zos pas rtsa ltung bcu
gsum pa'i nyes pa mi 'byung / sangs rgyas byang chub sems dpa' dang ye shes kyi mkha' 'gro ma rnams kyis byin gyis rlob par 'gyur te/ gsang ba 'dus pa las/ sha rnams 'di
dag med na yang / /thams cad bsam pas rnam par brtag /rdo rje sbyor bas zos pa yis/ /sangs rgyas thams cad byin gyis rlob/ /ces gsungs pa dang / sambu Ti las/ sha gang
yang med na rnam par rtog pa sha'i rang bzhin du byas la 'jig rten pa gang bza' bar bya'o zhes gsungs pa ltar ro/ /des na rgya gar gyi slob dpon klu sgrub yab sras/ thogs
med sku mched nas bzung ste jo bo chen po rje dang / kho bo'i mkhan po bsod snyoms pa chen po la sogs pa rnams kyi tshogs kyi 'khor lo'i lugs 'di yin no/ /sdom brtson rnams
kyi dbang bskur ba la sogs pa'i dus su 'di ltar byas na legs so zhes sa skya paNDi tas gsungs pa 'di nan bskyed pa'i ngal ba chen pos bkag par song 'dug gam mi 'dug gzu
bor gnas pa'i blos dpyad 'tshal

lo/ /des na thub pa'i dbang pos nyid kyi gsung las/ dge slong dag gam mkhas rnams kyis/ /bsreg bcad brdar ba'i gser bzhin du/ /legs par brtags la nga yi bka'/ /blang bar bya
yi gus phyir min/ /zhes gsungs pa ltar/ skal bzang rnam par dpyod pa'i blo gros dang ldan pa rnams kyis phyogs zhen dang pho rus sogs kyi grub mtha' 'dzin pa spangs te
rang gzhan gyi lta ba dang grub mtha' la lung dang rigs pas brtags shing dpyad nas blang dor tshul bzhin byas pa'i sgo nas rang gzhan thams cad la 'phral yun gyi phan bde
rgya chen po 'byung ba'i thabs la brtson par bya'o/ /sngon byon gong ma mkhas grub rnams kyi dgongs bzhed rnams/ /don la mi 'gal gcig tu gnas mod kyang / /tha snyad tsam
gyi snang ngor mi mthun pa'i/ /tshul gyis grub mtha'i dgag sgrub mdzad pa la/ /bdag 'dras yin min shan 'byed mi rigs kyang / /rnam par dpyod pa'i blo yi me long nang / /gnas
lugs gzugs brnyan 'char ba chos nyid yin/ /nyes pa mchis gang 'dren pa'i spyan sngar bshags/ /bdag gi bla ma rigs brgya'i mgon po des/ /mdzad pa ji bzhin theg pa gong
'og gi /nyams len blang don tshul bzhin bsgrub byas na/ /nam yang bslu bar mi 'gyur skal ldan rnams/ /gzhan 'ga' mdo rgyud gzhung don mi shes shing / /rim gnyis rtogs pa
zab mos dben bzhin du/ /dkyil chog shar byang rol mo mkhas tsam la/ /rdo rje 'dzin par rloms rnams e ma mtshar/ /des na rdo rje theg pa'i nyams len la/ /brten nas thar
lam bsgrub 'dod skal ldan rnams/

/man ngag phra mo'i chog shes ring spangs nas/ /rgyud don man ngag yongs la slob par rigs/ /bslab pa'i don mchog rim gnyis zab mo'i lam/ /yongs 'dzin bla ma dam pa'i gsung
bzhin du/ /dben par rtse gcig nyams su len byed na/ /'di phyi kun gyi don mchog snying po lags/ /rang nyid zab mo'i nyams len mthar phyin nas/ /bsdu dngos rnam bzhi'i thabs
mkhas la brten nas/ /skal bzang snod ldan smin grol lam 'god pa/ /zab lam nyams su blangs pa'i nying dgos lags/ /rang nyid nyams len zab mos dben bzhin du/ /'khor mang
'du 'dzi'i dbus su smin grol lam/ /khe rnyed grags pa'i ched du ston pa ni/ /rang nyid 'khor bar 'khyams pa'i rgyu ru gsungs/ /de phyir thar 'dod blo gros ldan rnams kyis/
/mdzes chos ltar snang tshul 'chos rgyang bsrings te/ /bstan 'gro'i don la 'bad par mdzod cig ces/ /thal sbyar snying gi dkyil nas gsol ba 'debs/ /zhes pa 'di ni rdo rje
gdan pa chen po kun dga' rnam rgyal gyis mdzad pa'i tshogs kyi 'khor lo'i rnam gzhag grub pa'i dga' ston zhes pa'i dpe tsam mthong bas rkyen byas te/ rje btsun mkhas pa'i
dbang po byams pa rab brtan gyi gsung bzhin shing pho stag gi lo rdo rje theg pa'i chos tshul la mos pa'i dge slong snyoms las pa bsod nams rab brtan gyis dben gnas bsam
gtan sgrub sder sug bris bgyis pa dge zhing bkra shis/ zhes pa de rnams kyis tshogs kyi 'khor lo'i mtha' dpyad bshad pa bstan zin nas/ gnyis pa zhar las 'ongs pa'i legs
bshad kyi

cha 'ga' zhig bstan pa la gnyis te/ sa skya pa'i bstan 'dzin rdzong lugs pa rnams kyi gtsug rgyan dam pa mtshungs med mus srad pa rdo rje rgyal mtshan gyis mdzad pa'i bsgrub
pa rnam bzhi'i nang tshan bka' sgrub gsung rab las 'byung tshul bshad pa dang / de nyid kyi rtsod spong glo bo mkhan chen thams cad mkhyen pa bsod nams lhun grub kyis mdzad
pa'i bstan bcos las 'byung tshul bshad pa'o/ /dang po ni/ mkhas pa'i dbang po mtshungs med rdo rje rgyal mtshan gyis mdzad pa'i bsgrub pa rnam bzhi zhes bya ba la bka'
bsgrub kyi le'u/ 'phags pa bsgrub pa'i le'u/ bla ma dam pa bsgrub pa'i le'u/ phyag len bsgrub pa'i le'u dang bzhi yod pa las/ de'i dang po bka' bsgrub kyi le'u zhes bya
ba'i legs bshad las 'di ltar 'byung ba ste/ oM swa sti siddhiM/ mthu stobs dbang phyug gsung gi bang mdzod brnyes/ /mdo rgyud dgongs don mtha' dag thugs su chud/ /yang
dag ji bzhin 'gro la lam mchog ston/ /sa skya'i bla chen rnams la phyag 'tshal lo/ /rnam dag don bzang tshig gi bkod legs gzhung lugs nor bus phreng ba rnams/ /rang bzo'i
shel la lugs bzang ming gi nor bu'i kha bsgyur phreng ba dag /rnam par rgyas phyir sun 'byin tshig gis 'chad po'i kha la blta tsam gyis/ /nyan po'i dbus su yang yang bsgrags
pas phreng ba mchog de 'ga' yis 'dor/ /dpyod ldan chu dang 'phrad gyur na/ /rang bzo'i shel gyi rang mdog ston/ /dri med nor bu'i phreng ba yi/ /rang bzhin bzang po
rtag tu brtan/ /'di na ding sang dpyod ldan skye bo nyung / /dpyod 'dod rnams kyang phal

cher log par spyod/ /dpyad pa'i don yang mi bsgrub yal bar 'dor/ /snyigs ma'i dus kyi ngang tshul 'di ltar gyur/ /kho bos 'dir ni legs par bshad kyang rnam dpyod blo gros grogs
su mi byed khro ba'i me chen rab tu sbor/ /tshig rtsub dug mda' rnam par 'phen zhing rang dang gzhan gyi kun gzhi'i khang par bag chags ngan pa'i nor gsog byed/ /de
phyir 'di ni gzhan la phan par 'gyur snyam med kyang rang nyid gong ma'i gsung la dad pa brtan phyir du/ /cung zad bris 'dir bla ma yi dam mkha' 'gro chos skyong srung ma
rnams kyis legs par dgongs shing dpang mdzod cig /tshe 'di'i bya ba chung ngu las/ /nyams 'ang skyobs na dus kun gyi/ /bya ba nyams par byed pa yi/ /log par smra la ji ltar
dgongs/ /de la ding sang dpal ldan sa skya pa'i srol 'dzin par khas 'che ba kha cig gdan gyi rnam gzhag la sogs pa rje btsun gong ma'i gsung rab khyad par du 'phags pa
dag rje btsun gong ma rnams rim par brgyud cing slob ma'i tshogs bgrang ba las 'das pa la yang legs par bstan cing 'phel bar mdzad de/ yig ris su bris pa dag kyang brgya
stong tsam ma yin par bgrang ba las 'das ba'i bar du 'phel nas rim pa rim par bar cung zad tsam yang chad pa med par brgyud de 'ongs pa'i gsung rab dag la/ rang gi blos
sbyar ba'i grub pa'i mtha' nyi tshe ba dag dang mi mthun pa rgyu mtshan du byas nas nyi ma'i dkyil 'khor thal mos g.yogs pa ltar sun 'byin pa'i tshig gis 'gog par byed do/
/de la thal mo'i grib ma la gnas pa'i skye bo phra mo 'ga'

zhig kyang de dang mthun par sems par byed mod kyi/ de dag ni de ltar ma yin te/ de la bzhi/ gdan gyi rnam gzhag sa chen gyi bkar bsgrub pa dang / gzhal yas khang gi gsal byed
slob dpon rin po che'i bkar bsgrub pa dang / de kho na nyid gsum gyi man ngag dang / dbang po rab 'bring gsum gyis dkri ba'i gzhung shing rje btsun gyi bkar bsgrub pa
dang / khrid kyi dkar chag sa paN gyi bkar bsgrub pa'o/ /dang po ni/ rjes 'brang kha cig rang gis bzhag pa'i kyai rdo rje'i zhabs kyi bzhugs lugs dang gzhung 'di nyid 'gal
bar mthong ste/ ha shang gis dgongs pa nges 'grel gyi mdo bltas pa ltar/ rnam par dag pa ma yin par smra'o/ /de ni shin tu mi rigs te/ rje btsun gyi dngos slob dkar shAkya
grags kyi dag ldan las/ gzugs khams kyi tshangs pa phyed krung gis mnan pa ni/ gti mug la zung 'jug ngo bo nyid kyi rgya/ stong gsum gyi bdag po drag po dbang phyug
chen po g.yas brkyangs pas mnan pa ni/ 'dod chags gsal ba la zhe sdang stong pa'i rgya/ gzhan 'phrul dbang byed kyi bdud sdig can g.yon bskums pas mnan pa ni/ zhe sdang stong
pa la 'dod chags gsal ba'i rgya/ sum cu rtsa gsum gyi dbang po yum gyi zhabs g.yon pas mnan pa ni/ nga rgyal dang 'dod chags 'bras bu la rgyu'i rgya'o/ /zhes gdan gyi
rnam dag ji lta ba bzhin du bzhag pas/ de nyid rnam dag yin par grub pa'i phyir dang / 'phags pa rin po ches kyang / zhabs mdun ma gnyis g.yas brkyangs shing g.yon bskums
pa/ rgyab gnyis gar stabs kyis bzhugs

pa/ zhes gsungs pa'ang gzhung 'di'i don yin pas tshad mar mdzad par grub pa'i phyir dang / ding sang yan chad kyi dpal ldan sa skya pa rjes 'brang dang bcas pa'i kyai rdo rje
man ngag lugs kyi ras bris bzhengs sku sogs mthong ba kun la 'dir bshad pa'i bzhugs tshul kho na ltar snang bas de dag kun kyang yi ge 'di tshad mar byed pa 'grub pa'i
phyir dang / khyad par khyed rang gi rtsa ba'i bla ma shar pa ye shes rgyal mtshan gyis mdzad pa'i gur rigs bsdus kyi sgrub thabs su bzhugs tshul 'di kho na ltar bshad pa'i
phyir dang / grub chen buddha shrIs thugs dam ras bris la yang bzhugs tshul 'di bzhin du yod par grags pas bla ma de dag kyang yi ge 'di tshad mar byed pa gsal ba'i phyir
dang / gang zag de tsam gyi tshad mar byas pas tshad mar mi 'gyur na/ ha cang thal ba las kyang ches thal ba yin pa'i phyir ro/ /yang 'di la rjes 'brang kha cig na re/
slob dpon rin po ches mtsho skyes 'grel par/ de dag kyang mnyam par brtsegs pa'i snying khar zhabs g.yas gnyis kyis mnan pa'o/ /rol mo'i tshul ni skyil krung phyed pa'o
zhes dang / mtsho skyes dbang chog tu/ bdud bzhi brtsegs pa'i gdan la zhabs g.yas gnyis brkyangs g.yon gnyis bskum pa'i gar stabs kyis bzhugs pa zhes gsungs pa'i bzhugs
tshul 'di dang mi mthun pa'i phyir rnam par ma go zhes smra ba grag go /de ni lugs so sor ma phyed pa'i babs bcol yin te/ lugs de dag mtsho skyes kyi dgongs 'grel yin pa'i
phyir dang / gnyis ka'i thun mong ba yang yod mod kyi/ bzhugs tshul mi

mthun par mngon rtogs rgyas pa'i lung gis grub pas/ 'phags bsgrub kyi skabs su 'chad pa ltar yin pa'i phyir ro/ /yang rjes 'brang kha cig na re/ mngon rtogs rgyas pa mtsho
skyes dang tshul mtshungs pas nged kyi bzhag pa'i bzhugs tshul 'di rigs pa yin no zhes smra ba grag go /de ltar na gdan gyi rnam dag las byung ba'i bzhugs tshul 'di lta bu
yang mi 'dod bzhin du khas len dgos te/ rin chen 'bar ba las/ nyi mar zhabs g.yas brkyangs g.yon bskums/ lhag ma gar gyi tshul gyis bzhengs/ /zhes gsungs shing / mngon
rtogs 'bring po Dombhi ba dang mtshungs pa'i phyir ro/ /de la gzhan dag na re/ zla zer las/ a bhyas skyil krung phyed pa dang / g.yon bskums g.yas brkyangs dang / rin chen
'bar bar g.yas brkyangs g.yon bskums/ lhag ma gar gyi tshul du bshad pa'i don yang mdun ma gnyis g.yas pa'i brla la g.yon bskums sor mo sbyar ba dang / lhag ma rgyab ma
gnyis mdun ma lta bu'i gar stabs so zhes 'bru bsnan du rung na/ slob dpon thams cad dgongs pa gcig par 'gyur pas shin tu legs kyi/ gzhan du na slob dpon 'di gnyis mi mkhas
par thal ba'i skyon yod de/ rgyud dang mi mthun pa'i phyir ro zhes 'byung bas bzhugs tshul mthun par sbyor bas skyon med do zhe na/ shin tu mi 'thad de/ mdun rgyab gnyis
bzhugs stabs mthun pa la dum bur byas nas mi mthun pa'i tshig gis bstan pa la dgos pa ci zhig yod/ gzhan dag 'gog pa'i tshig gi zol gyis mi mkhas par thal skyon 'phangs
nas rje btsun gong ma rjes 'brang dang

bcas pa 'gog pa la ngal ba du mas 'bad par zad pa'i phyir ro/ /yang kha cig na re/ 'di'i thad du dag ldan las/ dbang phyug dang de las che ba gsum dang bcas pa nyid kyi gdan
du mdzad/ zhes gsungs pa la/ 'dir dbang po dang / nye dbang gnyis drag po las chung bar bshad pas dag ldan dang 'gal ba'i phyir rnam par ma dag go zhe na/ de ni shin tu
mi 'thad de/ dag ldan nyid las/ bcom ldan 'das kyi gdan tshangs pa ni/ gzugs kyi khams kyi tshangs pa'o/ /dbang po ni sum cu rtsa gsum gyi brgya byin/ nye dbang gzhan 'phrul
dbang byed kyi bdud sdig can no/ /drag po ni 'jigs byed do/ /zhes dbang po dang nye dbang drag po las chung bar bshad pa'i phyir/ gzhung de yang mi 'thad par thal ba'i
phyir dang / 'dod na/ dag ldan bkag nas sa skya par khas 'ches ba 'gal ba'i khur chen po khyer ba yin pa'i phyir ro/ /'o na rje btsun gyi gsung de ji ltar 'chad ce na/
de ni lugs tha dad pa gnyis bkod pa yin pas/ bla ma'i man ngag gis phye ste bshad dgos pa yin no/ /gdan gyi rnam gzhag 'di bla ma 'ga' zhig gi rje btsun gyis mdzad par bzhed
la/ de lta na yang 'gal ba yod pa ma yin no/ gdan gyi rnam gzhag bkar bsgrubs pa bstan zin to// ! //gnyis pa gzhal yas khang gi gsal byed slob dpon rin po che'i bkar
bsgrubs pa ni/ rjes 'brang kha cig rang gis bzhag pa'i dkyil 'khor gyi tshad kyi rnam par gzhag pa dang gzhung 'di nyid 'gal bar mthong ste/ hwa shang gi dgongs 'grel ltar
'dir yang smra bar

byed do/ /de yang shin tu mi 'thad de/ chos rje bla ma dam pas rje btsun yab sras gsum bka' 'bum bsgrigs pa'i srol thog mar phye ba de'i nang du ma chug kyang / theg chen chos
rjes phyag dpe la 'di nyid kyi mjug tu/ 'di la phyi mo du ma snang na yang / bka' 'bum snga ma rnams su ma chug kyang / phyis sgo rum dpe khang nas kyang bla dpe rnying
pa byung ba mthong nas yid ches par byas nas bka' 'bum phyi ma rnams su bzhugs su gsol ba yin no/ /zhes gsungs pas tshad ma yin par nges pa'i phyir dang / khyed rang ltar
na yang bstan bcos 'di rje btsun chen po dang sa paN gyi slob ma zhang bya ru bas byas pa yin no zhes smra bar grag cing / gong ma'i yi ger mi gsal ba rjes 'brang gi
yi ge rnams su bshad pa la tshad mar byed do zhes kyang zer ba grag pas/ dkyil 'khor gyi tshad 'chad pa na yi ge 'di tshad mar byed dgos pa'i phyir dang / tshad mar mi byed
na gzhan gsum brtsegs su byed pa'i sa skya pa yab sras rjes 'brang sus kyang khungs cung zad tsam yang med pa'i phyir dang / zhang bya ru bas khrid kyi sngon 'gro mi byed
pa la tshad mar byed la/ skabs 'di la tshad mar byar mi rung ba'i don mthun gyi rgyu mtshan ci yang med pa'i phyir ro/ /yang kha cig yi ge 'dir brtsig pa thams cad rgya
dpangs mnyam par bshad pas pha gu sogs brtsegs/ gzhan yang yod pa'i phyir/ spyir rgya dpangs mnyam pa de la med pas tshad ma yin no zhes smra ba grag go /de yang ma yin
te/ pha gu sogs brtsegs de dag phyi rol du snang ba yin gyi/ nang du dpangs la mi 'phar ba gnad khong du ma chud

pa'i smra ba yin pa'i phyir ro/ /gzhal yas khang gi gsal byed bkar bsgrub pa bshad zin to// //gsum pa de kho na nyid kyi man ngag dang / dang po rab 'bring gsum gyi dkri ba'i
gzhung shing rje btsun gyi bkar bsgrub pa la gnyis/ dbang po de kho na nyid gsum gyi man ngag bkar bsgrub pa ni/ rjes 'brang kha cig bzlas pa'i skabs su 'phags pa rin
po ches bzhag pa'i phar 'khor la sogs pa'i bzlas pa'i man ngag bkag pa las/ yi ge 'di nyid du phar 'khor shin tu gsal bar bshad pas rang gi smra ba 'di nyid ma brtan dogs
nas yi ge 'di la bskur pa btab pa yin no/ /de yang shin tu mi 'thad de/ rje btsun gyis/ smin byed ltung ba'i rnam gzhag sgrub thabs bzhi/ zhes sogs kyi gzhung 'di rnams
yig cha'i grangs ston pa'i gsung yin pa'i phyir/ rdo rje dril bu bgrang phreng dgang blugs dang / zhes pa 'dis kyang lag len gyi yi ge dag ston dgos pa'i phyir dang / lag
tu blang ba'i chos gzhan rnams la yi ge yod la/ 'di la med pa la rgyu mtshan ci yang med pa'i phyir dang / rgyud 'grel na yod pas der kha 'phangs pa yin na yi ge gzhan rnams
la'ang mtshungs pa'i phyir dang / de dag bshad pa tsam dang lag len du sgrig pa'i khyad par yod na 'di la yang mtshungs pa'i phyir dang / yi ge'i grangs ston pa ma yin
par/ las dang po pa sogs la dgos pa sgrigs nas ston pa tsam yin na/ bris sku dang glegs bam la sogs pa shin tu mang ba 'chad dgos pas nyung ba'i phyir dang / ye shes dang
dam tshig gi rdo rje dril bu go nor bas rnam

gzhag ma yin na/ gnad kyi gsal byed du/ yang na ye shes ni rnam pa lnga ste/ rdo rje 'dis rtse mo lnga pa'i rnam par dag pa'ang shes par 'gyur ro/ /zhes bla ma rnams gsungs
so/ /zhes dpyad pa'i 'grel pa de yang rnam dag ma yin par 'gyur ba'i phyir dang / gnad kyi gsal byed du/ lha'i rnam dag sbyar ba dang mi mthun pas ma yin na/ dbang chu chen
mor/ de la de bzhin gshegs pa lnga dang / yum lnga dang / byang chub sems dpa' dang / lha mo la sogs pa rdo rje'i de kho na nyid ltar yongs su rdzogs par mos pa bskyed
la/ zhes gsungs pas dbang chu de yang rnam dag ma yin par 'gyur ba'i phyir ro/ /de'i phyir rngog pa'i rjes 'brang dag gi yi ge'o zhes 'chad pa ni/ gzhan rang gi tshig la
yid ches bskyed par byed pa'i zol tsam mo/ /gnyis pa dbang po rab 'bring gsum gyi dkri ba'i gzhung shing bkar bsgrub pa ni/ rjes 'brang kha cig gi dang por lam 'bras kyi
sngon 'gro'i tshig bkag pas/ phyis su yi ge 'di nyid dang 'gal bar mthong ste/ rang gi grub pa'i mtha' la mi gnod par bya ba'i phyir/ rje btsun gyi gsung ma yin zhes dgag
pa brjod par byed mod/ de yang shin tu mi 'thad de/ rje btsun gyi dkar chag gi yi ge las/ 'o na glegs bam dang dkar chag 'di ci'i phyir bri zhe na/ gzhan don 'ba' zhig
gi phyir te/ 'ga' zhig ci zin zin gyi ngan rtog bris te khyer nas 'ong pa yang mthong / 'ga' zhig rje bla mas ma mdzad par mdzad do zer ba yang mthong / glegs bam 'di nyid
kyi nang du rang gi ngan rtog bcug pa'ang mthong nas brtse ba'i phyir dkar chag tu

btab pa 'di las/ glegs bam 'dir rang gi ngan rtog gis bslad pa gang yang gzhug par mi bya'o/ /gal te rang dran pa gso ba'i zin bris byed na yang logs su zhog cig ces gsungs
pas/ yi ge lhag yod med rnams legs par phye nas rnam par gzhag pa rnams phyogs gcig tu bsgrigs/ mkhas grub kyi slob ma rgya mtsho dang 'dra ba shin tu mang ba rnams la bshad
cing tshims par mdzad/ de nas ding sang gi bar du gang zag dam pa gzhal gyi mi lang ba dang / yi ge rigs gzhal gyi mi lang bar rim par brgyud de thos bsam bsgom pa'i
brgyud pa bar ma chad pa chen po 'dir/ nyin mor byed pa'i dkyil 'khor shar ba ltar 'ong pa 'di la su zhig gis snyon 'dings par nus blo dang ldan pa dag gis mthong na rang
gi gnas lugs go bar byed pa yin pa'i phyir dang / sa paN gyi khrid kyi dkar chag tu tshad mar bzhag cing / bla ma dam pas kyang gzhung shing bzhi'i khrid yig tu tshad mar
bzhag pa'i phyir dang / de dag kyang yi ge tsam ma yin par nyams khrid du lag len bar ma chad par yod pa'i phyir dang / de tsam gyis kyang tshad mar mi 'gyur na/ go ba
nyid kyis chog pa'i phyir ro/ /der ma zad rjes 'brang de dag gis 'di 'dra ba yang byas par snang / rje btsun gyi dkar chag las gzhung shing bzhi'i khrid kyi yi ge yod par
bshad cing / sngar gyi yi ge rnying pa de bkag pas/ de'i hor stong bsab pa'i don du rang blos sbyar ba'i dbang po rab 'bring gsum gyi dkri ba'i gzhung shing gi yi ge byas
te/ 'di skad du/ thabs kyi phyogs dang / shes rab kyi

phyogs dang / zung 'jug gi rnal 'byor pa gsum mo/ dang po la rigs gsum/ tha ma tshogs tsam bsog pa/ 'bring las tshogs bsgrub pa/ rab bskyed rim bsgom pa'o/ /shes rab kyi phyogs
la gsum/ tha ma lta ba tsam la blo gnas pa/ 'bring bskyed rim la sems 'dzin par 'dod pa/ rab rlung gi rnal 'byor bsgom pa'o/ /gsum pa gang zag gi rnal 'byor pa la gsum/
dang po bzlas brjod dang sbyin sreg gis rgyud sbyangs/ 'bring de kho na nyid la blo bzhag pa/ rab man ngag gi gnad bcu gcig gi lam khrid zhes bkod nas rnal 'byor pa grags
pa rgyal mtshan gyis sbyar ba'o zhes bris te/ sgo rum dpe khang nas brnyed do zhes zer ro/ /de ni ches shin tu mi 'thad de/ de 'dra ba'i yi ge khyed rang yan chad kyi
mkhas rmongs kyi gang zag su la yang ma grags pa'i phyir dang / grags na lam 'bras ji ltar dar ba ltar yi ge de yang dar te rnying pa mang du mthong dgos pa las re re tsam
yang ma mthong ba'i phyir dang / don la skyon cher gnas te/ thabs shes rab kyi phyogs su lhung ba'i rnal 'byor pas/ blang bya de dag nyams su blangs pa las/ rim gyis
zung 'jug la blo kha phyogs pa'i rgyur 'gyur ba gcig dgos pa las/ don de la phan pa'i lam ci yang mi snang ba'i phyir dang / yang na rang gang la mos pa'i lam de bsgom pa
ston dgos pa las de yang mi snang ba'i phyir dang / gal te sgo rum dpe khang nas brnyed pa bden srid na'ang / de la tshig don gang gi brgyud pa yang med pas ding sang lung
sogs 'chad pa ha cang bzhad gad chen po yin pa'i phyir

ro/ /'di dag gi dgag bsgrub zhib par kho bos logs su bris yod pas der blta bar bya'o/ /de kho na nyid gsum gyi man ngag dang / dbang po rab 'bring gsum gyis dkri ba'i gzhung
shing bkar bsgrub pa bshad zin to// //bzhi pa khrid kyi dkar chag sa paN gyi bkar bsgrub pa ni/ rjes 'brang kha cig sngon 'gro'i khrid bkag pa dang / pho brang drug tu
'dod pa ni gnyug ma dran gsal gyi lugs bsres pa yin no/ /zhes pho brang drug pa 'dod pa bkag pa dang / dbang po rab 'bring gsum gyis dkri ba'i gzhung shing gi yi ge rnying
pa dag bkag pas/ yi ge 'dir de dag gsal bar bshad pa'i phyir dang / rang gi grub pa'i mtha' la gnod par dogs pa'i bsam pas dgag pa brjod par byed mod/ de yang ches shin
tu mi 'thad de/ yi ge 'di nyid kyi gsal byed zangs tsha bsod nams rgyal mtshan gyi zin bris yod pa'i phyir dang / bla ma dam pas kyang gzhung shing bzhi'i yi ger thun grangs
sogs yi ge 'di tshad mar byas nas bshad pa'i phyir dang / khyad par du brgyud pa'i rnam thar ngo mtshar snang bar/ thun mong ma yin pa la khrid kyi dkar chag zhes mtshan
nas smos nas tshad mar bzhag pa'i phyir dang / tshogs bsgom rin po che'i slob ma nyan chen pa dang / gnyag snying po rgyal mtshan gyis mdzad pa'i gzhung ji lta ba bzhin
dkri ba'i khrid yig tu/ thog mar khrid kyi sngon 'gro dang thun gyi sngon 'gro rnams bstan nas/ de ma thag tu snang ba gsum gyi khrid bstan pas/ tshogs bsgom pa dpon
slob rnams kyang yi ge 'di tshad mar byas nas

gsungs pa grub pa'i phyir dang / chos rje gzungs pas bla ma klu pa la gnang ba'i dris lan du/ yi ge 'di tshad mar byas te lan mdzad pas gang zag dam pa de tsam zhig gis tshad
mar mdzad pas tshad mar mi 'grub na ha cang thal ba'i phyir dang / pho brang drug pa ni rje btsun gyi gdan sogs kyi yi ger/ pho brang lnga'am drug gi dbus ma de sangs
rgyas dang rig ma'i gdan/ zhes gsungs pa ma mthong bar zad pa'i phyir dang / de'i phyir gnyug ma dran gsal gyi lugs 'dres par smra ba ni rje btsun la dgag pa byed par snang
ba'i phyir dang / rje btsun bkag nas sa skya pa'i rjes 'brang du rlom pa ni gad mo'i gnas yin pa'i phyir dang / rje btsun gyi gsung de'i gsal byed du yi ge 'di med na
pho brang drug pa'i gnas tshul dang / bsgom tshul gang yang shes pa ma yin te/ yi ge gzhan du gsal bar ma bstan pas khyed cag gis mi shes pa'i phyir dang / de'i phyir yi
ge 'dir bstan pa'i zab pa'i gnas du ma dag las ring du gyur pa yin pa'i phyir ro/ /de ltar na khyed kyi smra ba 'di dag la ni/ dpal ldan sa skya paNDi tas/ 'di ni sangs rgyas
bstan pa la/ /bdud tshig yin pas rna ba dgag /zhes gsungs pa de dran par bya ba 'os pa'o/ /khrid kyi dkar chag bkar bsgrub pa bstan zin to/ /bsgrub pa rnam pa bzhi las
bka' bsgrub bstan pa'i le'u ste dang po'o/ /zhes pa de rnams kyi sa skya pa'i bstan 'dzin rdzong lugs pa rnams kyi gtsug rgyan dam pa mtshungs med mus srad pa rdo rje
rgyal mtshan gyis mdzad pa'i bsgrub pa rnam bzhi'i nang tshan bka' bsgrub gsung rab las 'byung tshul bshad zin

nas// ! //gnyis pa de nyid kyi rtsod spong glo bo mkhan chen thams cad mkhyen pa bsod nams lhun grub kyis mdzad pa'i bstan bcos las 'byung tshul bshad pa ni/ chos kyi rje mkhan
chen thams cad mkhyen pa bsod nams lhun grub legs pa'i 'byung gnas rgyal mtshan dpal bzang po'i mdzad pa'i bka' bsgrub kyi rtsod spong gi yi ge tshig don mun sel zhes
bya ba las 'di ltar 'byung ste/ oM 'grub par gyur cig kun bzang gsung gi 'od zer gyis/ /cha shas shin tu phra mo yang / /phrag dog mig gi mi bzod pa'i/ /'khrul pa'i 'chal
gtam 'di skad lo/ /rjes 'brang kha cig rang gis bzhag pa'i kyai rdo rje'i zhabs kyi bzhugs lugs dang gzhung de nyid 'gal bar mthong ste/ ha shang gi dgongs pa nges 'grel
gyi mdo bltas pa ltar rnam par dag pa ma yin par smra 'o/ /zhes phyogs snga ma bkod pa'i lugs su byas nas/ de la dkar shAkya grags kyis mdzad pa'i dag ldan dang / 'phags
pa rin po ches/ zhabs mdun ma gnyis g.yas brkyangs zhing g.yon bskum pa/ rgyab ma gnyis gar stabs kyi bzhugs pa zhes gsungs pa dang / ding sang yan chad kyi dpal ldan
sa skya pa rjes 'brang dang bcas pa'i kyai rdo rje man ngag lugs kyi bris sku dang bzhengs sku sogs mthong ba kun 'dir bshad pa'i bzhugs tshul kho na ltar snang bas de dag
kun kyang yi ge 'di tshad mar byed par grub pa'i phyir dang / khyad par khyed rang gi rtsa ba'i bla ma shar pa ye shes rgyal mtshan gyis mdzad pa'i gur rigs bsdus kyi sgrub
thabs su bzhugs tshul 'di kho na ltar bshad

pa dang / grub chen buddha shrI'i thugs dam ras bris la yang bzhugs tshul 'di bzhin du yod par grags pas bla ma de dag kyang yi ge 'di tshad mar byed pa gsal ba'i phyir dang
/ gang zag de tsam gyis tshad mar byas pas tshad mar mi 'gyur na ha cang thal ba las kyang ches thal ba yin pa'i phyir ro/ /zhes dang / rjes 'brang kha cig slob dpon rin
po ches mtsho skyes 'grel par de dag kyang mnyam par brtsegs pa'i snying khar zhabs g.yas pa gnyis kyi mnan pa'o/ /rol mo'i tshul ni skyil krung phyed pa'o zhes dang /
mtsho skyes dbang chog tu/ bdud bzhi brtsegs pa'i gdan la zhabs g.yas gnyis brkyangs/ g.yon gnyis bskum pa'i gar stabs kyis bzhugs pa zhes gsungs pas/ bzhugs tshul 'di dang
mi mthun pa'i phyir rnam par ma dag go zhes smra bar grag go zhes man ngag gi gsal byed las bshad pa de 'gog pa'i lugs su byas nas lugs so sor ma phyed pa yin no zhes
dang / rin chen 'bar bar lhag ma gar gyi tshul du bshad pa'i don yang / mdun ma gnyis g.yas brkyangs pa'i brla la g.yon bskum gyis sor mo sbyar ba dang lhag ma rgyab ma gnyis
mdun ma 'di zla zer na med lta bu'i gar stabs so zhes 'bru gnon du rung na slob dpon thams cad dgongs pa gcig par 'gyur bas shin tu legs kyi/ gzhan du na slob dpon 'di
gnyis mi mkhas par thal ba'i skyon yod de rgyud dang mi mthun pa'i phyir ro zhe na/ shin tu mi 'thad de/ mdun rgyab gnyis bzhugs stabs mthun pa la dum bur byas nas mi
mthun pa'i tshig gis bstan pa la dgos pa ci zhig yod ces zer

zhing / tshig ngan gyi me rtse yang ston par byed do/ /'di dag la sangs rgyas kyi bstan pa rnal por yod cing / dus ngan pa ma shar ba'i skabs su lan bya bar 'os pa ma yin yang
/ ding sang rtog dpyod che bar byas pa rnams kyis skyes bu dam pa 'gog pa kho na la rnam dpyod kyi shes rab che bar rlom zhing skal ba dman pa'i gang zag rnams kyang
lam zab mo nyams su len pa las phyir phyogs te 'gro ba dag snang bas/ gang zag mchog la smad pa'i nyes dmigs bstan pa'i sgo nas lan gyi spros pa cung zad brjod par bya'o//de
yang skyes bu dam pa rgyal bas lung bstan pa 'di lta bu la tshul gang gi sgo nas smad kyang nyes pa shin tu che ste/ rgyal ba'i yum las/ lung bstan ma thob byang chub
sems dpa' gang zhig gis/ /lung bstan thob la sems khro rtsod pa brtsom byed na/ /tha ba skyon ldan sems kyi skad cig ji snyed pa/ /de snyed bskal par bzhin nas go cha bgo
dgos so/ /zhes gsungs pa de go bar byos shig gnyis pa lan la/ gzhi med kyi skur ba btab par bstan pa dang / gdan dang bzhugs tshul ma spros pa dpyad pa'o/ /dang po ni/
rje btsun A nanda bha dra nyid kyis mdzad pa'i bla ma gong ma gsum gyi bka' 'bum gyi dkar chag rin po che'i lde mig las/ sa chen bka' 'bum gyi nang du kyai rdo rje'i gdan
gyi dag pa zhes dngos su smos shing kyai rdo rje'i rgyud kyi byung tshul 'chad pa'i rnam par thar pa ngo mtshar rgya mtsho las kyang / bcom ldan 'das kyai rdo rje zhal brgyad
phyag bcu drug pa dang / drag po'i chung ma brgyad dang ming mthun pa'i gau rI la

sogs pa'i lha mo brgyad sprul nas dbang phyug rang dang / de bas che ba gsum dang bcas pa bcom ldan 'das nyid kyi gdan du mdzad de/ dregs pa can brgyad ni lha mo brgyad kyi
gdan du byas zhes rnam bshad dag ldan du 'byung la/ gdan gyi dag pa las/ drag po'i 'khor che shos ni gtso bos mnan/ drag po rang ni ghasma ris mnan ces cung zad mi 'dra
ba'i tshig gi khyad par dang bcas nas lung du drangs shing / rje btsun kun dga' bzang po nyid kyis mdzad pa'i gsung rab gang gi nang na yang 'di tshad ldan ma yin par ston
pa'i tshig gcig kyang med la/ 'di rang la 'dis mdzad kyi mdzad byang dngos su smos pa med kyang / bka' 'bum rnams kyi nang du sa chen gyi bka' 'bum nang du sgrigs pas/
rje btsun gyi bka' 'bum du sgrigs pa ni ci rigs pa 'byung ngo / /sa skya pa chen pos mdzad byang dngos su ma smos pa shas che ba yong gin 'dug ces rje btsun kun dga' dbang
phyug gsungs shing / de las rjes su dpag nas kyang sa chen bka' 'bum du 'jug pa nyid 'thad dam bsam mo/ /yang rje btsun kun dga' bzang po nyid kyi kyai rdo rje'i mngon
par rtogs pa bsdus par yang / zhabs mdun ma gnyis g.yas brkyangs g.yon bskum/ rgyab ma gnyis skyil krung phyed pa'i gar stabs zhes dngos su bshad cing / rje nyid kyi thugs
dam bris sku la yang chos rje dpal ldan tshul khrims dang / chos rje shar pa ye shes rgyal mtshan gyi sku'i steng du bcom ldan 'das kyai rdo rje'i sku bkram/ gdan gyi tshul
gyis bzhugs pa re re rje nyid kyi zhal bkod mdzod bris yod pa'i phyir/ bkram gdan du byas

pa thams cad ma dag go zhes su zhig gis smras/ de ltar smra ba ma dag ces gsungs so zer ba gang zag su zhig las khyed kyis thos legs par smros shig da ni gnyis pa gdan dang
bzhugs tshul la spros pa cung zad dpyad na/ gdan gyi bdud bzhi ni/ rgya gzhung rnams nas mi 'dra ba mang du 'byung yang / rang rang gi bla ma grub pa thob pa rnams kyi gsung
bgros yin pa'i phyir/ 'di dag cing 'di ma dag go zhes dgag bsgrub bya bar mi nus la/ 'khrul spong gi mchod brjod las/ gtso bo'i gdan gsum pa 'jug sel te khyab 'jug la
gsungs pa yang yod pas rnam grangs mi 'dra ba cung zad yod pa la skyon du bzung bar mi bya'o/ /rje btsun sa skya pa rnams la kyai rdo rje'i bka' babs bzhi byung ba'i mtsho
skyes lugs dang / man ngag lugs kyi bzhugs tshul ni/ zhabs g.yas g.yon du gnyis gnyis mdun rgyab tu sgrigs pa'i g.yas gnyis brkyangs ba'i brla la g.yon gnyis bskum pa'i
sor mo gtad pa'i skyil krung phyed pa'i gar stabs kyis bzhugs pa yin te/ rje btsun rtse mos mtsho skyes lugs kyi dkyil chog la tshig 'di dngos su gsungs shing / man ngag
lugs kyi gzhung rnams las kyang / skabs 'ga' zhig tu g.yas brkyangs zhes pa tsam dang / 'ga' zhig tu skyil krung phyed pa zhes pa tsam las ma gsungs kyang / mtsho skyes
kyi sgrub thabs dang / man ngag lugs kyi yan lag bzhi drug cig car du bdud bzhi brtsegs gdan 'ba' zhig gsungs pas bzhugs tshul 'di las ma 'das pa'i phyir ro/ /gal te rje
btsun rtse mos zhabs g.yas

brkyangs pa dang / g.yon bskum pa dang / skyil krung phyed pa'i dag pa gsum po so sor gsungs pas/ mdun ma gnyis g.yas brkyang zhing g.yon bskum pa dang / rgyab ma gnyis skyil
krung phyed pa'i gar stabs bstan no snyam na/ de ni ma yin te/ skyil krung phyed pa de nyid la g.yas brkyangs g.yon bskum tshangs bas de'i dag pa ston pa yin pa'i phyir
te/ mtsho skyes kyi 'grel par/ de dag kyang mnyam par brtsegs pa'i snying khar zhabs g.yas pa gnyis kyis mnan pa'o/ /rol mo'i tshul ni skyil krung phyed pa'o/ /de'i g.yas
brkyangs pa ni thugs rjes sems can la khyab pa'o/ /g.yon bskums pa ni shes rab kyis chos gang yang mi 'dzin par btang ba'o/ /zhes gsal bar gsungs pa'o/ /gzhan du na 'khor
lo bde mchog la rdo rje dang dril bu 'dzin pa'i phyag gnyis las gzhan pa'i phyag gnyis kyi yum la 'khyud dgos par 'gyur te/ rje btsun gyis rdo rje 'dzin pa dang / dril
bu 'dzin pa dang / yum la 'khyud pa'i dag pa gsum so sor gsungs pa'i phyir ro/ /'grel pa lugs kyi gzhung rnams las/ g.yas brkyangs zhes pa tsam dang / skyil krung phyed
pa zhes pa tsam las gsal kha mi snang yang / rin chen 'bar bar/ nyi mar zhabs g.yas brkyangs g.yon bskum/ /lhag ma gar gyi tshul gyis bzhengs/ /zhes gsungs pa'i don ni/
mdun ma gnyis g.yas brkyangs g.yon bskum/ rgyab ma gnyis skyil krung phyed pa'i gar stabs yin par mngon te/ rje btsun chen pos mdzad pa'i gdan gyi rnam dag las/ gtso bo'i
zhabs phyed krung du bzhugs pas tshangs pa'i snying kha

nas mnan pa dang / zhabs g.yas brkyangs bas dbang phyug chen po'i snying kha nas mnan pa dang / g.yon bskum pas gzhan 'phrul dbang byed bdud sdig can gyi snying kha nas mnan
pa dang / yum gyi zhabs g.yon pas brgya byin snying kha nas mnan par gsungs pa yang 'di la dgongs par snang bas/ bdud bzhi bkram gdan gyi tshe yab kyi zhabs brkyangs pa
gsum dang / yum gyi zhabs g.yon brkyangs pa gcig gis bdud bzhi so sor mnan nas/ bskums pa gnyis kyis mnan rgyu med pa la bya dgos par snang ngo / /mdor na gsungs tshul so
sor gsungs pa tsam ma gtogs sbyar tshul gang la sbyar yang dag pa re sbyar rgyu yod pas 'gal ba med pa 'dra'o zhes man ngag gi gsal byed las gsungs pa 'di kho nas log par
rtog pa sel bar nus la/ ku mu ti las/ khro bo'i phyag rgya 'chad pa'i skabs su phyag rgya yang bshad par bya ste/ g.yas kyi zhabs kyi brla sleb cing / g.yon pa'i zhabs
kyi rtses mnan pa/ mnan pa'am zhes pa yan khro mo'i phyag rgya yin la/ bzlog nas mnan pa ni khro bo'i phyag rgya gdan du brjod zhes pa'i tshig rkang phyed dang gnyis po
'dis khro bo'i phyag rgya dngos bstan cing / de ltar na/ bzlog nas mnan zhes pa'i don yin pas 'dir yang / g.yon pa'i zhabs kyi brla sleb cing / /g.yas pa'i zhabs kyi rtses
mnan pa/ /zhes sbyar dgos pas zhabs g.yas brkyangs ba'i brla la g.yon pa'i sor mo sleb cing / g.yas pa'i zhabs kyi rtses bdud bzhi'i snying khar mnan pa shin du gsal bar
gsungs pa dang / yang rje btsun kun

bzang gis/ kyai rdo rje bcu bdun ma'i mngon rtogs su/ lung 'di yab yum gnyis ka'i khro bo'i phyag rgya 'dam kha can du'ang zhes pa'i tshig la brten nas mdzad cing / yab la'ang
g.yon gnyis bskums pa'i skyil krung phyed pa mdzad do/ /rje btsun gyi 'khrul spong du yang / gang gi mtshungs med bde chen zhabs padmo/ /tshangs dbang 'jug sel drag po'i
gtsug gis mchod/ srid zhi'i dgrar gyur de la phyag 'tshal lo/ /zhes gsungs pa 'dis kyang bzhugs tshul 'di kho na thon cing / mi thub zla ba nyid kyi yan lag drug par
yang / bdud bzhi'i snying kha nyams dga'i gnas su sems can don mdzad dgos/ zhes bdud bzhi kha'i snying kha zhabs kyis mnyam par mnan pa 'di legs par grub pa'i phyir ro/ /sgyi
chu ba'i dka' 'grel las kyang / gzhal yas khang de'i dbus su pad nyi'i steng du gtso bo bdud bzhi brtsegs pa'i gdan zhes gsal bar gsungs so/ /des na man ngag lugs kyi
yan lag bzhi drug dang / mtsho skyes lugs la brtsegs gdan bshad par ma zad/ 'grel pa lugs kyi ku mu ti dang / yan lag drug par yang brtsegs gdan du bshad pa yod par khas
len dgos shing / rin chen 'bar ba las/ nyi mar zhabs g.yas brkyangs g.yon bskum/ /lhag ma gar gyi tshul du bzhengs/ /zhes pa'i skabs su yang zhabs mdun ma g.yas brkyangs
g.yon bskum gyis bzhugs shing / lhag ma gar stabs kyis bzhengs pa gsal bar gsungs pas/ rin chen 'bar ba dang yan lag drug pa dang / ku mu tir bshad pa yang rnam grangs
mi 'dra ba'i khyad par

cung zad yod pa la 'gal ba ci yang med do snyam du kho bo cag sems te/ snying po don gsal las/ de slad khyod zhabs phyag dang phyag mtshan gzhan dbang kho nar bdag gis 'tshal/
/zhes bshad pa'i phyir ro/ /'on kyang lugs gcig la brten pa'i rang rang gi bla ma brgyud pa tshad ldan gyi lung dang 'gal na/ de dang de'i skabs su dgag par nus pa yin
gyi/ dgongs pa so so'i bzhed tshul gcig gis gcig la gnod par nus pa ni gtan ma yin te/ mkhas pa 'jug pa'i sgor/ gzhal bya gsum pa spyod pa na/ /rang rang lung dang 'gal
na gnod/ /dper na chags sogs sdig pa dang / /chags bral chos su 'chad bzhin du/ /khrus kyi sdig pa 'dag pa dang / /'tshe ba chos su smra ba bzhin/ /zhes gsungs pa lta bu'o/
/yang ras bris la sogs pa'i sku gzugs rnying pa rnams la brtsegs gdan du byas pa 'di lta bu ma mthong ngo zhes zer ba yang / rang nyid kyis ma mthong ba la zer na ni
shin tu mad pa yin kyang / spyir ma mthong ba ni khegs par nus pa ma yin te/ jo bo nA ro ta pa'i thugs dam rgya gar gyi ri mo ngo bo gur rigs bsdus pa'i dkyil 'khor paN chen
shAkya shrI'i bod du bsnams byon te thar pa lo tsA ba'i dgon par bzhugs 'dug pa bdag gis mngon sum du mthong ba la yang brtsegs gdan gyi bzhugs tshul 'di pa bzhed pa
ltar yod pa dang / 'phags pa'i yul gyi he badzra'i rdo sku rnying pa la yang / dus phyis rgya gar du phyin pa'i mis dngos su mthong ste ngor pa'i lugs kyi kyai rdo rje'i
zhabs kyi bzhugs tshul 'di rgya gar na yang 'dug go

zhes rjes su sgrog pa'i phyir dang / rje btsun ga ya dha ra'i rgya dpe'i thog mar yang 'di lta bu bris yod par sa lo tsA ba gnyis pa dag gis gzigs par grags pa'i yang phyir
ro/ /des na gong du bshad pa'i dgag yul gtan med pa'i dgag pa de dag dang / de dang rjes su 'brel ba'i skyon brjod spyi btol gyi tshig dang bcas te smras 'dug pa rnams kyang
legs par ma rtogs par yin pa bshad cing / dpal ldan sa skya paNDi tas/ rang nyid mun khung zhugs nas ni/ /nyi ma'i 'od la 'khang ba ltar/ /de bzhin sdig pa'i lugs zhugs
nas/ /phan mdzad khyod la 'khang bar zad/ /ces gsungs pa yang 'di 'dra ba la dgongs pa yin par go bar byos shig yang gzhal yas khang gi gsal byed ces bya ba'i yi ge bsdus
pa gcig yod 'di 'ba' zhig tu rje btsun rtse mos mdzad bya ba dang / la la rje btsun gyis mdzad zer ba yong gin 'dug kyang / rje btsun sku mched kyis mdzad par nges pa
dang / mdzad pa ma yin par nges pa'i shes byed khungs thub pa ci yang ma mthong zhing / khyed kyi chos rje dpal ldan bla ma dam pa rje btsun yab sras gsum gyi bka' 'bum
sgrigs pa'i srol thog mar phye ba de'i nang du ma chud kyang theg chen chos rje'i phyag dpe la 'di nyid kyi mjug tu/ 'di la phyi mo du ma snang na yang / bka' 'bum snga
ma rnams su ma bcug phyis sgo rum dpe khang nas kyang bla dpe rnying pa byung ba mthong bas yid ches par byas nas bka' 'bum phyi ma rnams su bzhugs su gsol ba yin no zhes
gsungs pas tshad ma yin par nges pa'i phyir yi ger bris so/ /'di yang sgrub byed tshad ldan ma yin

te/ sgo rum gyi dpe khang na bla dpe rnying pa yod pas kyang rje btsun sku mched gang rung gis mdzad par bsgrub par mi nus/ theg chen chos rjes bka' 'bum phyi ma rnams su bcug
pas rje btsun sku mched drung gis mdzad par bsgrub mi nus te/ rtags de dag la khyab pa ye mi 'dug pa'i phyir ro/ /'on kyang gzhung 'di rgyud 'grel mtha' dag gi lung gi
lugs dang bcas nas gzhal yas khang gi gnas lugs spros pa dang bcas te sgro 'dogs dpyod pa rnam bshad zla ba'i 'od zer du bshad pa lta bu mi snang yang / sgrub pa po'i blo
la bsgom bde zhing / gnad ma 'khrugs pa zhig ni yin nam snyam mo/ /rje btsun rdo rje kun dga' bzang po'i dngos kyi slob ma dag gi gsungs las kyang / rje btsun chen po
dang sa paN gyi slob ma zhang bya ru bas byas pa'i gzhas yas khang gi rnam dag kyang yod de zhes gsung gin 'dug pa thos kyi/ yi ge 'di nyid zhang phya ru bas byas pa yin
no zhes gsungs pa ni gtan ma thos so/ /zhang bya ru ba khrid kyi sngon 'gro mi byed pa la tshad mar byed la/ skabs 'di la tshad mar byar mi rung ba'i don mthun gyi rgyu mtshan
ci yang med pa'i phyir ro zhes bris 'dug pa 'di ni zhang bya ru bas khrid kyi sngon 'gro mi byed pa'i rgyu mtshan gsal po zhig khyed kyis gsungs shig de nas de'i lan
ldon par 'gyur ro// //yang gsum pa de kho na nyid gsum man ngag dang / dbang po rab 'bring gsum gyi dkri ba'i gzhung shing rje btsun gyi bkar bsgrub bo zer nas/ sgrub byed
ltar snang du ma 'god pa ni shin tu mi rigs te/ da lta rje btsun gyis mdzad par

grags pa'i de kho na nyid gsum gyi man ngag tu grags pa 'di rje btsun gyi dngos slob dpyil bsgom tshul khrims rgyal mtshan gyis rje btsun gyi gsung bgros skyor ba la rje btsun
chen po'i zhal nas/ rdo rje dang dril bu de kho na nyid ston pa'i yi ge zhig byed 'dod pa yin pa la ma grub ces gsungs par dngos su bshad 'dug pas rje btsun gyi dngos
slob 'di nyid rje btsun gyi gsung rab la rgyus che bar byed dgos so/ /des na brgyud pa 'di pa rnams ni sambu Ti'i TIka chen gyi skabs su de gzhir byas nas/ rje btsun dang
sa paN gnyis ka'i dngos slob shar pa shes rab 'byung gnas kyi mdzad pa'i rdo rje dril bu'i de kho na nyid zhib tu bshad pa de gtso che bar mdzad do/ /yang dbang po rab
'bring gsum gyi dkri ba'i gzhung shing bkar bsgrub bo zer nas/ da lta 'ga' zhig gi tshad mar byed pa'i yi ge 'di rje btsun gyis mdzad pa'i bsgrub byed ltar snang du ma zhig
'god pa la ni bla ma chos rje rdo rje 'chang chen pos dpyad pa cung zad tsam mdzad pa'i yi ge'i 'di la zhib tu gzigs la lan yod na drangs por gsungs shig de yang 'di ltar
gsungs te/ gang zag gi bye brag gsum du dkri ba'i gzhung shing zhes pa 'di glegs bam phal mo cher ma tshang la/ kha cig tu/ gang zag rigs kyi dbye bas lam gyi khrid/
/brjod pas dran pa gso phyir tho tsam bri/ /zhes pa tshig yod pa'i dpe chung mang ba gcig yod pa dang / glegs bam kha cig tu shog gcig ma chung ngu bris pa ste/ mi 'dra ba
gnyis snang ba las/ dang po dpe chung mang ba 'di ni rjes 'brang kha cig gis byas pa yin gyi/ rje btsun yab

sras kyis mdzad pa ma yin te nor ba'i tshogs mang du snang ba'i phyir ro/ /de'ang de nyid las/ dang por mi mthun dgos te/ zhes yig brgya maNDal 'khor ba'i nyes dmigs bsam pa
gsum sngon du song nas/ chos bcu gnyis nyams su len par bshad la/ chos bcu gnyis kyi sngon 'gro gsum ni gong gi yig brgya la sogs pa gsum po de yin pa'i phyir/ tshig bsgrig
lugs kyang ma shes pas nang 'gal lo/ /yang des sems sgyu mar bslab ste zhes bshad pa'ang ches nor ste/ 'khor 'das dbyer med du rmi lam snang ba sems su bsgrub pa'i rtsa
ba'i dpe dang / mig yor yan lag gi dper bshad kyi/ sems sgyu mar bsgrub pa'i dper ma bshad la/ yang der gzugs brnyan la/ ! ste ces pa'i me long yang sgyu ma de rten 'brel
du bsgrub pa'i dpe yin gyi/ sems sgyu mar bsgrub pa'i dpe ma yin pas ha cang nor ces thal lo/ /yang der btson pa tha ma la/ ! rung ces pa'ang shin tu mi 'thad de/ lus
dkyil bsgom pa la de'i dbang thob dgos shing / phyi dkyil du dbang rdzogs par ma thob na lus dkyil gyi dbang tsam yang bskur du mi rung bar bshad pas/ slob ma'i dbang thob
pa tsam gyi lus dkyil bsgom pa shin tu mi rung bas nor ba'o/ /yang der brtson pa 'bring gis lam gyi thun bzhi la dbang bzhi bsgom pa dang / brtson pa rab kyi bzlas bsgom
la rten nas las kyi tshogs rab 'byams bsgrub par bshad pa'ang nor te/ lam dus len pa'i gang zag de bas las tshogs bsgrub pa'i gang zag de khyad par 'phags par 'gyur la/
'dod

na ni mchog gi dngos grub sgrub pa'i gang zag de bas thun mong gi dngos grub sgrub pa'i gang zag de khyad par 'phags par 'gyur ro/ /yang shes rab kyi phyogs su lhung ba'i brtson
pa rab kyis man ngag gi gnad bcu gcig gis 'gro ba la bshad la/ ! gong mdor bstan kyi skabs su rab rlung / ! gsum mo zhes bshad pa dang nang 'gal lo/ /yang der gang
zag gis gsungs pa'o zhes dang / zung 'jug gi ! gsungs zhes zung 'jug la rab 'bring gsum du dbye mod kyang / zung 'jug gi rnal 'byor pa'i lam dkri lugs gcig yod par bshad
pa la/ 'og rgyas bshad du de'i bshad pa gtan mi snang ngo / zhes tho yig chung ngu 'dir dpyad pa mdzad par snang ba 'dis don la legs par soms shig yang khyed kyis nged kyi
phyogs la rang dgar bris pa yin no zhes zer ba'i yig phreng phyed gsum tsam byas pa'i tshig rnams ni nged rang gi lugs kyi glegs bam rnams kyi nang du bris pa med cing
/ de las cung zad tsam gyi mang ba'i shog gcig ma gcig yod pa la ni theg pa thun mong ba la bslab pa dang / 'khor 'das dbyer med la bslab pa dang / gang zag rigs so so'i
'jug pa ces gsum du phye nas/ theg pa thun mong ba la nyan thos dang thun mong ba/ theg pa chen po dang thun mong ba gnyis las/ dang po la 'khor ba'i nyes dmigs/ dal 'byor
rnyed dka'/ 'chi ba mi rtag pa gsum/ gnyis pa la byams pa/ snying rje/ byang chub kyi sems bsgom pa gsum/ 'khor 'das dbyer med la chos thams cad sems/ sems sgyu mar bsgrub/
de spros

bral du thag bcad/ de la dbu ma dang mthun par dpe brgyad dam bcu gnyis kyi dkri/ zhes 'di yan gyi pha rol du phyin pa'i lam gyi dkri tshul thams cad thabs shes rab kyi dkri
tshul rdzogs par bstan nas/ theg pa chen po thun mong ma yin pa ltar rnal 'byor chen po la gang zag rigs gsum so so'i 'jug pas dkri na/ thabs kyi phyogs dang / shes rab
kyi phyogs dang / byang chub kyi zung 'jug gi rnal 'byor pa gsum mo/ /dang po la rigs gsum/ tha ma tshogs tsam bsog pa/ 'bring las tshogs bsgrub pa/ rab bskyed rim bsgom
pa'o/ /gnyis pa shes rab kyi phyogs la gsum/ tha ma lta ba tsam la blo gnas pa/ 'bring bskyed rim la sems 'dzin par 'dod pa/ rab rlung gi rnal 'byor bsgom pa'o/ /gsum pa
zung 'jug gi rnal 'byor la gsum/ dang po bzlas brjod sbyin sreg gis rgyud sbyangs/ 'bring de kho na nyid la blo bzhag rab man ngag gi gnad bcu gcig gi lam khrid/ de la tha
ma bzlas brjod sbyin sreg gis rgyud sbyang ba ni bsnyen pa ji tsam song ba'i bcu cha'i sbyin sreg byed/ 'bring de kho na nyid la blo bzhag pa ni/ rgyu dus kyi lta ba'i
dpe sum cu so bdun gyi khrid byed/ rab man ngag gi gnad bcu gcig ni/ sbyang ba khyad par can nas brtsams te sems kyi rba rlabs phan chad 'jig rten pa'i lam la gnad dgu/
'das pa'i lam la gnad bcu gcig gi dkri ba'o/ /gang zag dbang po rab 'bring gsum du dkri ba'i gzhung shing 'di slob ma rnams kyi gsol ba btab pa'i ngor rnal 'byor pa grags
pa rgyal mtshan gyis sbyar ba'o/

/zhes bris pa 'di mnga' ris gung thang gi sgo mang chen po'i phyag dpe rnying pa zhig la bris pa yang mthong zhing / 'di la theg pa thun mong ba'i dkri lugs la gnyis su byas
pa'i nyan thos dang thun mong ba la yang gang zag gsum gyi rim pas 'khor ba'i nyes dmigs tsam bstan te 'khor ba thams cad sdug bsngal gyi rang bzhin du shes nas de spong
'dod kyi blo tsam bskyed pa dang / 'khor ba spong ba la chos bsgrub pa'i rten dal 'byor brnyed par dka' bar shes nas brten te/ de la chos byed 'dod kyi blo bcos ma ma yin
par bskyed pa dang / 'chi ba mi rtag pa bsgom pas myur du brtson 'grus bskyed de 'dus byas mi rtag pa'i gnas tshul bsgom pa ste/ 'di gsum yang gang zag tha ma'i khrid
tshul dang po'o/ /gnyis pas gnyis pa/ gsum pas gsum pa ste/ gsum po re re yang khrid tshul re re yin la/ de yang dang po gnyis ni thabs kyi phyogs kyi nyams len yin la/ gsum
pa ni nyan thos lugs kyi shes rab kyi phyogs te bsgom pa de mthar phyin pas 'dus byas mi rtag pa dang / mya ngan las 'das pa zhi bar rtogs pa'i phyir ro/ ji skad du/
kye ma 'dus byas rnams mi rtag /skye zhing 'jigs pa'i chos can yin/ /skyes nas 'jig par 'gyur pas te/ /de bas nye bar zhi ba bde/ /zhes bshad pa ltar ro/ /'di lam 'bras dang
'brel pa can du bsgom pas yas bcal na zung 'jug gi rnal 'byor pa'o/ /yang theg pa chen po thun mong ba la byams pa tsam bsgom pas gzhan bde ba tsam 'dod pa'i blo skye/
snying rje bsgom pas sdug bsngal dang bral ba/ byang sems bsgom pa la

kun rdzob byang sems kyi sdug bsngal thams cad spong zhing bde ba dang ldan pa'i gnas sangs rgyas kyi go 'phang thob 'dod kyi blo bcos min skye zhing / 'di la yang gang zag
gsum gyi khrid tshul gsum ste/ gsum ka yang thabs kyi phyogs kyi khrid tshul gtso che'o/ /gnyis pa 'khor 'das dbyer med la bslab pa la yang / chos thams cad sems su bsgrub
pas rnal 'byor spyod pa'i dbu ma tsam/ de sgyu mar bsgrub pas sgyu ma lta bu'i dbu ma pa/ de spros bral du thag bcad pas rab tu mi gnas pa'i dbu ma pa'i lta ba'i khrid
tshul ste/ de la dbu ma dang mthun par dpe brgyad dam bcu gnyis kyis dkri ste gsum po re re yang lta ba'i khrid tshul re re yin no/ /'di yan theg pa thun mong ba'i khrid
tshul gnyis su byas pa'i gnyis po re re la yang lam yongs rdzogs kyi khrid tshul re re tshang bar yod do/ /'dir 'khor 'das dbyer med kyi khrid tshul ni dbang gi ye shes
dang sbyar nas ston pa ma yin gyi/ dbu ma dang mthun par thos bsam gyi sgro 'dogs dpyod pa'i lta ba'i dkri tshul lo/ /gsum pa thun mong ma yin pa rnal 'byor chen po la gang
zag rigs gsum so so'i 'jug pa dkri na/ thabs kyi phyogs dang / shes rab kyi phyogs dang / zung 'jug gi rnal 'byor pa gsum mo/ /dang po la yang tha ma tshogs tsam bsog
pa/ 'bring las tshogs bsgrub pa/ rab bskyed rim bsgom pa'o/ /gnyis pa shes rab kyi phyogs la gsum/ tha ma lta ba tsam la blo gnas pa/ 'bring bskyed rim la sems 'dzin par
'dod pa/ rab rlung gi rnal 'byor bsgom pa'o/ /gsum pa

zung 'jug gi rnal 'byor pa la gsum/ dang po bzlas brjod dang sbyin sreg gi rgyud sbyangs/ 'bring de kho na nyid la blo bzhag rab man ngag gi gnad bcu gcig gi lam khrid/ de
la tha ma bzlas brjod sbyin sreg gi rgyud sbyang ba ni bsnyen pa ji tsam song ba'i bcu cha'i sbyin sreg byed/ 'bring de kho na nyid la blo bzhag pa ni/ rgyu dus kyi lta ba'i
dpe sum cu so bdun gyi khrid byed/ rab man ngag gi gnad bcu gcig ni/ sbyang ba khyad par can nas brtsams te sems kyi rba rlabs yan chad 'jig rten pa'i lam la gnad dgu/
'das pa'i lam la gnad bcu gcig gi dkri'o zhes gsungs pas/ thun mong ma yin pa'i rnal 'byor chen po'i lam gyi dkri tshul la/ gang zag gsum gyi dkri tshul dang po gnyis la
gsum gsum ste drug dang / gsum pa zung 'jug gi rnal 'byor pa la khrid tshul gsum yod pa'i/ dang po ni/ gzhung ji lta ba bzhin dkri ba'i khrid yig las/ de yang bskyed pa'i
rim pa la brten nas bsnyen pa bzhi 'bum la sogs pa ci 'grub bzla zhes pa nas/ snang ba dkyil 'khor du gsal bar 'dod na gsal bar gyur ba'i bar du bskyangs so zhes pa'i
bar de khrid tshul gcig go /yang 'bring de kho na nyid la blo bzhag pa'i khrid tshul ni/ kha cig snang ba gsum gyi khrid bor te lta ba nas skyong ba yang yod do/ /zhes pa
nas lta ba rang byung gi ye shes skye bar 'gyur bas rgyu la nan tan du bya'o/ /zhes pa'i bar gyi zung 'jug gi rnal 'byor pa'i khrid tshul gnyis pa'o/ /gsum pa ni/ yang gang
zag gi rigs kha cig sngar bstan pa'i khrid thams cad lo gcig tsam gyi sbyangs nas/ zhes

pa nas/ 'di ni brtson 'grus mchog gi 'jug pa zhes bya ba yin no/ /zhes pa'i bar de zung 'jug gi rnal 'byor pa rab kyi khrid tshul lo/ /de ltar na gzhung ji lta ba bzhin du
dkri ba'i gzhung shing nyid kyi nang du zung 'jug gi rnal 'byor pa'i khrid tshul gsum ka bstan cing / nyan thos dang thun mong ba dang / theg pa chen po thun mong ba'i dkri
tshul drug ni yig chung 'di nyid du tho yig tsam bstan pa yin la/ gang zag mchog gi 'jug pa ma gtogs pa dkri tshul gyi lam gzhan rnams ni lam gyi phyogs re tsam gyi dkri
lugs yin gyi/ sa bcu gnyis pa'i bar gyi lam yongs rdzogs ni gnad bcu gcig gi dkri tshul la ma ltos par gzhan gyis dkri bar mi nus so/ /zhes pa ni dgongs pa mthar thug
pa'o/ /glegs bam phal che bar/ 'di la yig chung logs su mi 'byung ba yang gzhung shing dang po'i mjug tu/ gang zag gsum gyi khrid tshul gsum ka bstan pa 'di la yang dgongs
pa yin nam snyam mo/ /gang ltar yang dbang po rab 'bring tha gsum gyi khrid 'di ni gang zag gi bsam pa shes pa'i rdo rje slob dpon zhig gi slob ma so so la khrid tshul
gang gi sgo nas kyang lam gyi phyogs re la dkri ba dang / yongs rdzogs la khrid byas pas chog go zhes ston pa'o/ /yang sa paN gyis mdzad pa'i khrid kyi dkar chag gi yi ge
ni/ rje a nanda'i gsung rab gang gi nang na yang the tshom gyi dpyad gzhi mdzad pa cung zad tsam yang mi snang zhing / zin bris 'ga' zhig gi nang du gsung bgros yin zer
nas dpyad gzhi byas pa yang yod srid kyang / de dag la blo gtad thub pa ci

yang med cing / sgo rum dpe khang na bzhugs pa'i sa paN gyi bka' 'bum rgya shog la bris pa'i gser rkyang ma rnying pa gcig yod pa dang / 'phags pa rin po che'i thugs dam bla
brang bzhi thog na bzhugs pa'i gser ma la yang 'di nyid bzhugs la/ gdung brgyud rtse gdong pa rnams kyi bka' 'bum gser dngul ma rnying pa la yang 'di nyid bzhugs shing
/ rje btsun a nandas mdzad pa'i gsan yig thos pa rgya mtsho las kyang / khrid kyi dkar chag gi brgyud pa ni/ sa skya paNDi ta/ shab pa lung phu ba/ kras lung pa nam mkha'
bsod nams mkhas btsun/ gzhon nu grub/ dga' ldan pa kun bsod/ brag phug pa/ chos rje bla ma/ dpal ldan tshul khrims/ grub chen buddha shrI/ des rje btsun kun dga' bzang po
rnams la brgyud pa dngos su yang bshad do/ des na bdag ni 'grel pa mu tig gi phreng bar/ rgyal ba'i gsung la ma gsungs dang / /ma gsungs pa la de gsungs smra/ /'gro mchog
mi bslu sangs rgyas la/ /gnyis ka'ang gzhogs 'chas byed dang mtshungs/ /zhes bshad pa'i don yid la byed do/ /'dir smras pa/ gsung rab rgya mtsho'i 'jug ngogs la zhugs
pa'i/ /sngon gyi mkhas rnams bzhed pa'i tshul chen po/ /rdzogs ldan sprin bzhin 'dod dgu'i 'byung gnas la/ /ngan rtog rlung dmar g.yo ba ga la rigs/ /rtsod dus khengs ldan
chang gis myos pa yi/ /glang chen 'gram par chags pa'i rngul dag gis/ /nag por byas pa'i ngan rtog ri mo la'ang / /legs bshad sbrang rtsi'i ro mchog ga la yod/ /rnam dag
tshul khrims brtul zhugs mchog dag gis/

/mtshan dpe'i ri mo ci yang rab gsal zhing / /tshangs dbyangs sgrog pa 'chi med rnga sgra'i gsung / /zab yang thugs kyi shes bya kun mkhyen 'di/ /bla ma'i bla ma las kyang
ches mtho ba'i/ /yon tan kun gyi bang mdzod 'dzin byed cing / /rgyal ba'i bstan pa yun ring 'dzin byed na/ /'di la klan ka'i tshogs mang ci zhig bya/ /yongs rdzogs bstan
pa'i khur chen 'dzin byed cing / /nyes mang 'dam bu'i tshal brgya 'joms byed pa/ /blo ldan spos kyi glang chen bgrod pa'i shul/ /grong pa'i ma skyes gzhon nus ga la bsnyogs/
/gdong lnga ldan pa'i smra ba'i seng ge yi/ /lta ngan ri dwags mtha' dag skrag mdzad la/ /lung rigs gad rgyang sa gsum 'dar byed pa/ /'di la wa skyes gzhon nus brgal
thabs ci/ /de ltar bla ma dam pa'i yon tan la/ /gzhi med skur pa 'debs pa'i log rtog tshogs/ /mun par gyur rnams bdag gis bsal byas pas/ /'chi ba med pa'i lam kun snang bar
shog /ces pa'i rab tu byed pa cung zad tsam 'di 'ga' zhig gis rje btsun gong ma bkar bsgrub kyi ming btags nas rgyal ba gnyis pa kun dga' bzang po'i gsung rab la gzhi
med kyi skur pa 'debs pa du ma byas 'dug pa rnams la/ dug la rma bya'i phyogs bzhin cung zad tsam gsal bar byas pa 'di'ang / dge slong bsod nams lhun grub legs pa'i 'byung
gnas rgyal mtshan dpal bzang pos shel dkar gtsug rgyan zhes bya ba'i ri bo'i rtse mor bris te/ phyogs su dri bzhon la springs pa'o/ /gzhan 'phags pa bkar bsgrub pa la sogs
pa mang du yod par grags

kyang rnam dpyod kyi nus pa dang ldan pa'i dge ba'i bshes gnyen so so rnams kyi skabs su babs pa'i lan mdzad pa rnams las shes par 'gyur bas 'dir 'di tsam las ma bris so/ /zhes
pa de rnams kyi zhar las 'ong ba'i legs bshad kyi cha 'ga' zhig bshad pa bstan zin nas// ! //da ni 'phros don cung zad brjod par bya ste/ de yang gong du bshad pa'i
dogs dpyod de rnams gtso bor gyur pa la nye bar mkho ba'i dris lan/ gong du bshad ma thag pa'i rtsod spong gi yi ge ma rig mun sel zhes bya ba de nyid mdzad pa'i gong rol
tsam du mkhan chen thams cad mkhyen pa bsod nams lhun grub nyid kyis rab 'byams pa blo gros rab gsal la dri lan du gnang ba'i gsung rab ngo mtshar can las 'di ltar 'byung
ste/ ! /na mo gu ru/ 'jam dbyangs bla ma brgyud pa dang bcas pa rnams la phyag 'tshal lo/ /gang gi mkhyen pa nyi ma'i 'od zer gyis/ /shes bya'i gnas kun gsal bar rab ston
la/ /phyi nang rten 'brel ma lus thugs chud pa'i/ /bla ma 'jam pa'i dbyangs la phyag 'tshal lo/ /skyes bu dam pa rnams kyi mdzad pa dang / /mthun par chos kyi gnad rnams
dris pa'i lan/ /rang gi blo yis ji ltar rtogs pa tsam/ /nyung zhing go sla'i ngag gis cung zad 'bul/ /bshes gnyen dam pa khyed kyi dris pa'i lan dang po ni/ bden pa gnyis
ngo bo gcig la ldog pa tha dad yin pa thub pa dgongs gsal dang / ljon shing sogs las gsungs pa ni/ gtan nas yod pa ma yin te/ thub pa dgongs gsal las/ ngo bo gcig yin
na don dam pa la ngo bo grub par thal ba

dang / gcig pa bkag pa yin na don dam dngos med du thal ba'i skyon yod do zhes gsungs pa ni/ ngo bo grub par 'dod pa dang / don dam dngos med du 'dod na skyon de yod mod kyi/
'bum las/ mtshan nyid med par mtshan nyid gcig pa'o/ /zhes gsungs pa dang / sha ri'i bu sems med pa la yod pa'am/ med pa dmigs su yod dam zhes bya ba dang / sdud pa las/
yod dang med pa 'di gnyis med pa'i chos yin te/ zhes gsungs pa dang / rnam 'gres las/ dngos med ngo bo yod min pas/ /ngo bo med pa dpyad bya nyid/ /ma yin sgra ni de dag
nyid/ /rnam rtsod brjod par byed pa grub/ /zhes gsungs pa 'di gzhan sel gyi sgo nas legs par 'chad shes na skyon med mod/ ma shes na sngar gyi skyon de dag spang bar mi
nus so/ /des na rang gi lugs la/ don dam pa dang / tha snyad pa'i rnam gzhag gnyis las/ dang po ni/ gcig dang tha dad kyi spros pa dang bral ba yin te/ mdo dgongs pa nges
'grel las/ kun rdzob khams dang don dam de bzhin nyid/ /gcig dang tha dad bral ba'i mtshan nyid de/ /gcig dang tha dad nyid du gang rtog pa/ /de dag tshul min lta la zhugs
pa yin/ /zhes gsungs pa ltar ro/ /gnyis pa tha snyad pa'i rnam gzhag ni/ gzhan sel gyi ngor/ ngo bo dbyer med ldog pa tha dad ces bya pa'am/ de nyid dang gzhan du brjod
du med pa zhes bya ba gsungs pa de kho na khas blangs so/ /zhes gsungs shing / ljon shing las/ gcig pa'i phyogs tha dad gtan med la'ang bzhi/ kun rdzob bzhin don dam
sgrib

pa'i dmigs par thal ba dang / kun rdzob ltar don dam mthong thos las btsal du yod par thal ba dang / kun rdzob mthong ba na don dam mthong bar thal ba dang / don dam ltar kun
rdzob la dbye ba med par thal ba'o/ /'og ma gnyis 'dir mi 'jug ste/ de yang rgyud las/ 'khor ba spangs nas gzhan du ni/ /mya ngan 'das pa rtogs mi 'gyur/ /zhes gsungs
te/ yul gcig nyid la blo'i 'jug pa tha dad do/ /de'i dpe dbu ma 'jug pa las/ rab rib mthu yis skra shad la sogs pa'i/ /ngo bo log pa gang zhig rnam rtogs pa/ /de nyid bdag
nyid gang gi mig dag pas/ /mthong ba de nyid de bzhin 'dir shes gyis/ /zhes so/ /zhes gsungs pa 'di tsam zhig yod la/ de'i don ni/ yul gcig gi thog tu snang ba'i cha nas
kun rdzob dang / de nyid rang bzhin med par shes pa'i cha nas don dam zhes tha snyad 'dogs kyi/ kun rdzob snang ba'i cha de las rang bzhin med pa logs su dbyer med pas/
de tsam la ngo bo dbyer med ces bya zhing / de tsam la gcig pa'i tha snyad btags pa ni 'gal ba yang med de/ gcig gi chos nyid gang yin pa/ /de ni kun gyi chos nyid yin/
/zhes dang / dngos gcig dngos po kun gyi ngo bo nyid/ /ces sogs dang / rgyud las/ gcig ni lhan cig med pa'o/ /zhes dang / gcig pu gnyis su med pa de/ /mtha' med rnam pas
yang dag gnas/ /zhes pa'i tshig sbyor bshad pa lta bu'o/ /cha dge sogs bden gnyis ngo bo gcig tu bzhed pa yin gsungs nas/ de la mkhas mchog smra seng gis skyon brjod mdzad
pa la/ dge ldan pa'i

lugs de la ni/ don gyi thog nas dgag pa legs par song ba yin/ slob dpon cha pa chen po de ltar bzhed pa'i nges pa med dam snyam pa/ gcig dang po rgyal sras 'jug ngogs mthong
ba'i dus su byung ba yin te/ da lta dpe ma brnyed pas gsal bar zhu rgyu ma mchis/ spyir ngo bo dang rang bzhin la sogs pa chos de dang de'i rang ldog tsam la bshad pa shin
tu mang po zhig 'byung bas/ dngos po dang yod pa'i sgra 'jug tshul ltar skabs thob kyis gang la gang 'jug shes pa gal che ste/ dper na/ gang phyir dngos kun rang bzhin
gyi/ /rang rang ngo bo la gnas phyir/ /mthun dngos gzhan gyi dngos dag las/ /ldog pa la ni rten pa can/ /zhes dang / dngos po kun la khyab pa po/ /zhes pa'i dngos po dang
/ rang bzhin rnams shes bya mtha' dag la bshad dgos pa bzhin no/ /bden gnyis kyi gnas lugs 'di dag rgyal sras lam bzang dang / rin po che'i ljon shing la da dung zhib
tu gzigs nas kun chub par zhig mdzad pa shin tu gal che lags/ dri ba gnyis pa ngo bo nyid la ngo bo nyid kyi rgya la sogs pa rigs 'chol ma yin par gzhung don rab gsal sogs
las gsal bar gsungs gda' lags pas/ de ltar na 'di la 'di'i rgyas btab na rigs 'chol du 'gyur zhes pa'i gsal kha cig ces gsungs ba'i lan ni/ ngo bo nyid la ngo bo nyid kyi
rgya la sogs pa ni rgyas btab ma 'chol ba yin la/ de dag las bzlog nas ngo bo nyid la ngo bo nyid kyi rgyas 'debs pa'i skabs su/ rgyu la 'bras bu'i rgyas 'debs lta bu
byas pa

dang / 'bras bu la rgyu'i rgyas 'debs kyi skabs su rgyu la 'bras bu'i rgyas 'debs tshul sogs byas na 'chol bar 'gro ste/ rgyas 'debs pa'i don ma 'khrul bar mtshon par nus pa
zhig yin la/ de dag gi don mtshon par mi nus pa'i phyir ro/ /de'i dper brjod ni/ gau rI dang pukka si la 'od dpag med kyi rgyas gdab byas pa lta bu'o/ /dri ba gsum pa sa
paN dkar chag tu byed pa dang / dbang po rab 'bring gsum dkri ba'i khrid yig tu byed pa'i dpe sogs shes byed du byas nas/ dbang bskur gyi rjes la snang ba gsum ston par
byed pa la mi 'thad par sgrub byed mang du byed kyi gda' lags pa/ de ltar na gzhung dang po/ lung phu bas byas zer ba 'ga' zhig gda' lags pa/ de yin na lung phu ba de su
yin lags/ de min na gzhung gnyis po 'dis byas gsal ba gcig khrid rim de la chos kyi gnad bcos pa lta bu'i log rtog yin na gang zag sus byas/ de man brgyud pa chad pa lta
bur mi 'gyur lags sam/ gnad rnams min pa'i chos gzhan 'ga'/ /zhes pa ltar yin na/ gzhung gnyis gong ma'i min zer ba dang / shin tu mi rigs te zhes pa'i dgag pa rnams ji
ltar yin lags/ zhes gsungs pa'i lan la/ sa paN gyis mdzad zer ba'i dkar chag gi yi ge 'di/ sa skya'i bla brang bzhi thog na yod pa'i sa paN gyi bka' 'bum rgya shog la bris
pa'i gser ma/ chos kyi rgyal po 'phags pa tsam gyi dus su byung ba gcig yod pa/ de'i nang du yang bris/ gzhan bka' 'bum rnying pa mang po'i nang du bcug yod cing / chos
rje dpal ldan bla ma dam pas kyang / sa

paN gyis mdzad par gsungs 'dug pa la/ rje btsun rdo rje 'chang kun dga'i gsung nas/ sa paN gyis mdzad nges pa gcig yin na/ brda don gsal ba'i khrid kyi gsung tho dang / lho
pa'i zin bris sogs dang mthun par dgos rgyu yin pa la/ de dag dang mi mthun pa'i rim pa 'ga' re 'dug pas/ the tshom gyi gzhi yin gsung ba dang / de'i dpyad pa mdzad pa'i
yi ge cung zad cig kyang yod de dpe ma brnyed/ gsung bgros 'dzin pa phyi ma rnams kyang dpyad gzhir mdzad pa de ka shas che/ de la mus srad pa sogs kyi dkar chag bka' bsgrub
pa zer ba'i yi ge sogs byas nas/ sa paN gyi mdzad nges pa yin zer ba'i shes byed mang po bkod pa yod tshod 'dug kyang blta rtog byas nas ji ltar yin nges pa ma byung
zhing / 'di 'dra'i rigs can la yin min gyi shan 'byed pa shin tu dka' bar mchis/ dbang po rab 'bring gsum dkri ba'i khri yig glegs bam 'ga' zhig nang du 'byung ba'i cung
zad yi ge mang ba de'ang gong mas ma mdzad gsungs pa/ rdo rje 'chang gi mdzad pa'i dkar chag gsal byed kyi yi ger bshad yod la/ sa paN gyi khrid yig dang / khrid yig phyi
ma 'di gnyis la rten nas snang ba gsum gyi sngon du dbang bskur byed pa rnams ni/ gdul bya la ltos pa'i lam dkri lugs kyi babs dang ye mi mthun pas/ rang re'i bla ma gong
ma rnams kyi dgag pa mang du mdzad pa dgongs pa'i yul du sngar nas gsal bar yod mchis bas/ da lan rgyas par ma zhus/ 'on kyang da lta snang gsum gyi sngon du dbang bskur
byed pa yang dang po'i dus kyi lam

'bras pa rnams kyi sngar dbang gis smin pa zhig la lam 'bras kyi khrid ston pa'i tshe dbang bskur de khrid kyi sngon 'gro'i rgyu dus kyi dbang min kyang / slob dpon rang nyid
las kyai rdo rje'i dbang bskur re thob par byas nas de dang 'brel ba'i khrid ston pa la ma bu sgrigs pa'i lugs su byas nas/ de 'dra'i gang zag la rgyud gsum man chad kyis
dkris pas chog kyang / khrid kyi kha tshang ba'i phyir snang gsum nas ston pa mang po zhig byung zhing / de 'dra'i sgo nas khrid byed pa la 'gal ba yod pa ma yin yang
/ skal dman rim gyis pa'i dkri tshul la bsam nas tshogs pa shin tu mang ba la de ltar byed pa ni gang dang yang mi mthun nam snyam lags/ khrid yig gnyis po de sus mdzad
pa dang / lung phu pa de gang du byung sogs kyi zhib cha ni 'bul rgyu ma mchis/ dri ba bzhi pa lam skor phyi ma brgyad la khrid ston pa'i tshe/ sngon du dbang mi bskur ba
dang / lam 'bras la nges par dbang dgos pa'i khyad par ji ltar yin lags/ phyi ma brgyad kyi Dombhi ba/ mtsho skyes kyi nag po mtsho skyes kyi nas gling ma/ nag po pa'i nag
po dkyil chog ces bri dgos/ lam bslong rnams ma yin pa'i smin byed 'di yin zhes pa'i ngos 'dzin gsal ba cig gsal ba med na smin byed dgos tsa na gang gis byed lags/ rgyud
lta bu la gang yin pa'i dbang bskur gcig thob nas de'i rigs nyams su len du rung ba yin na/ bo dong bas rgyud sde bzhi po gang rung gi smin byed re thob nas de dang de'i
rigs nyams su len du rung bar 'dod pa la/ phag mo sngon 'byung sogs kyi lung drangs nas dgag pa mdzad pa tshur mi ldog lags

sam/ zhes pa'i lan ni/ lam bskor phyi ma brgyad po 'di yang rten sa'i rgyud gang dang gang yin pa de dang de'i dbang gi smin par byas pa dgos pas/ bsam mi khyab la sambu Ti'i
dbang ngam/ kyai rdo rje 'grel pa lugs kyi dbang gang rung dgos/ sa paN gyis 'grel pa lugs mdzad par bshad/ mtsho skyes la ni de nyid kyi dbang / lhan cig skyes grub la
'grel pa lugs/ gtum mo lam rdzogs dang yon po srong ba la 'khor lo bde mchog dang gsang ba 'dus pa gang rung / mchod rten drung thob la gsang ba 'dus pa/ yi ge med pa la
gsang ba 'dus pa dang rdo rje bdag med ma gang rung / dbang yon tan rim pa la gsang ba 'dus pa rnams dang po'i dus kyi lam bskor brgyad kyi smin byed yin no zhes rje btsun
rdo rje 'chang kun dga' dbang phyug gsung gin 'dug lags/ da lta'i dus kyi ston pa po rnams kyi ji ltar mdzad pa'i tshul ni spobs par mi nus lags/ ding sang gi dus su
ni dbang de dag thob nas khrid de dag nyan pa po rnams la yang dbang de rnams smin byed du 'gro ba'i nges pa mi snang ste/ sngar nas dbang bskur gzhan gyis smin par byas
pa la khrid de dag ston pa shas che ba'i phyir ro/ /dri ba lnga pa bde gshegs snying po/ rang bzhin gnas rigs/ kun gzhi rgyu rgyud rnams ming gi rnam grangs lta bur mkhas
mchog smra seng gis gsungs gda' lags pa/ de ltar ma yin na/ lang gshegs stug po bkod pa dang / /rnal 'byor dbang phyug man ngag dang / dpal ldan zla ba'i zhabs sogs kyis/
/kun gzhi'i sgra yang 'di la bzhed/ /ces

pa'i gzhung gi don ji ltar yin lags/ de gsum ming gi rnam grangs yin na/ rgyu rgyud sbyang gzhi yin tsa na gnyis po'ang sbyang gzhir mi 'gyur lags sam zhes pa'i lan ni/ bde
gshegs snying po dang / kun gzhi rgyu rgyud sogs ngo bo'i sgo nas mi 'dra ba'i dbye ba med pas/ de la dgongs te rje btsun chen pos/ rang sems gdod nas spros bral rgyu rgyud
dang / /dbang gi ye shes lam gyi lta ba dang / /nyams myong sangs rgyas sa dang ngo bo gcig /ces gsungs pa dang / mkhas mchog smra seng gis gsungs pa de rnams khyad par
ci yang med cing / rang gi sems yod med kyi spros pa'i mtha' thams cad dang bral ba gcig nyid ma dag pa'i dri mas sgrib pa'i gnas skabs la rgyu rgyud dang / sems spros
bral de'i spyi'i mtshan nyid kyis thams cad la khyab pa'i cha nas bde gshegs snying po dang / chos sku'i rgyu byed pas rang bzhin gnas rigs sogs su gnas skabs la ltos nas
tha snyad so sor btags kyi/ rang gi ngo bo nas sbyang rgyu med pas sbyang gzhir ji ltar 'gyur te/ mi 'gyur la/ de'i rgyu mtshan gyis/ bdag med bstod 'grel las kyang / rang
bzhin la ltos nas gnas gyur med pa dang / yon tan la ltos nas gnas gyur yod pa sogs rje btsun gong ma rnams kyi rtsa ba'i grub mtha' yin la/ sbyang gzhi rgyu rgyud sbyong
byed thabs rgyud/ sbyang 'bras sangs rgyas zhes sogs dang / rgyu'i rgyud sngon du 'gro ba rten gyi gang zag zhes pa'i tshig tsam la brten nas/ sgyu ma mkhan gyi gang
zag gi tshig gis sprul pa sna tshogs su ston pa la thugs gtad par mi mdzad 'tshal

lo/ /mdor na rgyu rgyud kyi gnas skabs sbyang gzhir 'gyur ba mang du yod pas rgyu rgyud sbyang gzhi zhes dang / rgyu rgyud kyi gnas skabs la ma dag pa'i snang ba sna tshogs
pa yod pas ma dag pa'i snang ba la rgyu rgyud du bshad pa sogs mang du yod pa rnams kyi sgra ji bzhin pa la zhen pa dang / phung po lnga'i chos nyid sbyang gzhir bshad pa
yang / chos nyid rang ngos nas sbyang gzhir mi 'gyur yang blo snang gi chos nyid de tsam la bsam nas/ phung po lnga'i chos nyid mi dmigs te zhes sogs kyi tshig sbyor gsungs
pa yin la/ chos nyid bden grub du 'dod pa rnams la ni phung po lnga'i chos nyid mi dmigs te zhes zer du mi rung bas/ tshig gi sbyor tshur snga ma de nor pa yin par khas
len dgos so/ /rgyas par mkhas mchog smra ba'i seng ge'i gsang ba 'dus pa 'jam pa'i rdo rje'i rnam bshad la zhib tu gzigs shing dpyod par zhu/ dri ba drug pa ljon shing
las rdo rje slob dpon la las dang po pa dang / brtan pa thob pa dang / brtan pa cher thob pa rnams/ drod ma skyes pa dang / drod chung 'bring thob pa dang / drod chen po
thob pa dang / rim bzhin du sbyar ba lta bu zhig gsungs 'dug pa dang / 'khrul spong du rgyud rgya gzhung nas gsungs pa'i rdo rje slob dpon gyi mtshan nyid gsungs pa rnams
las dang po pa'i dbang du byas pa yin gsungs gda' lags pa/ mdor na gang zag gsum po de'i ngos 'dzin gsal ba gcig ces gsungs pa'i lan ni/ ljon shing las/ dbang bskur thob
cing dam tshig dang sdom par ldan pa'i gang zag spyi ldog nas/ las dang po pa

dang / brtan pa thob pa dang / brtan pa cher thob pa dang gsum du 'dus par gsungs shing / de rnams rim pa bzhin du drod ma skyes pa dang / drod chung 'bring thob pa dang /
drod chen po thob pa rnams dang rim pa bzhin du sbyar ba lta bu zhig yod kyang / rdo rje slob dpon gyi dbang thob nas lam thams cad rdzogs par nyams su blang du btub ste/
zhes sogs brjod nas/ rdo rje slob dpon gyi mtshan nyid gur le'u brgyad pa nas gsungs pa thams cad legs par bshad cing / mtshan nyid de rnams yongs su rdzogs pa rdo rje slob
dpon sa thob pa rnams la ldan pa shas che shing / bla ma lnga bcu pa nas gsungs pa'i mtshan nyid rnams kyang / ding sang gi rdo rje slob dpon las dang po pa rnams la
yongs rdzogs su yod pa ni shin tu dka' zhing / rtsa ltung 'khrul spong las rgyud rgya gzhung nas gsungs pa'i rdo rje slob dpon gyi mtshan nyid rnams las dang po pa la dgongs
gsung ba/ 'khrul spong nyid las/ dbang bskur byed pa la rdo rje slob dpon sprul pa'i dkyil 'khor ston nus pa la sogs pa dgos zer ba la/ rgyud sde rnams las de lta bu'i
gang zag la dgongs nas dbang bskur gyi mngon par rtogs pa sa'i cho ga la sogs pa ma bshad par/ las dang po pa'i slob dpon gyis bya dgos pa'i cho ga'i rim pa rgyas pa rnams
gsungs pas na/ sprul pa'i dkyil 'khor du dbang bskur ba sogs kyi cho ga ma gsungs/ zhes pa tsam ma gtogs/ rdo rje slob dpon gyi mtshan nyid rnams las dang po pa kho na
la sbyar ba ni mi snang ngo / /gang zag gsum gyi ngos 'dzin ting nge 'dzin bsgom

pa'i stobs kyis mnyam gzhag tu yang / de kho na nyid kyi nyams myong mtshan nyid pa ma skyes pa'i bar las dang po pa/ de nas mnyam gzhag tu de lta bu'i nyams nges par skyes
shing / rjes thob du yang snang ba khra bor 'char ba'i bar brtan pa thob pa/ chu bo rgyun gyi rnal 'byor skyes nas brtan pa chen po thob par rje btsun sa skya pa gong ma
rnams bzhed par mngon lags/ dri ba bdun pa/ gnas gsum gsal byed las/ yul chen sum cu so bdun tshang bar 'byor ba'i dbang pos mdzad pa'i dga' ba'i me tog ces bya ba'i bstan
bcos las gsungs pa sogs gsungs gda' lags pa/ 'di dri med rgyan 'grel dang mi mthun tsa na/ yul chen sum cu so bdun dang / zhes sogs kyi gzhung gi dgongs par ji ltar 'gro
lags/ gling bzhi dang gling bzhi gcig tu sdom pa dang lnga/ phyi'i yul yin na gsung rab dgongs gsal las yin par gsungs gda' lags pa dang / sbas pa'i rtsa lnga'i ngos 'dzin
gsal ba gcig kyang zhu zhes pa'i lan la/ sdom gsum gyi dri ba'i nang du/ phyi rol yul chen so bdun zhes/ /bya ba rgyud gzhung gang nas bshad/ /ces dris pa'i lan la/
phyi rol du yul chen sum cu so bdun re re nas dkyus gcig la bgrang pa gcig gis khungs ston dgos byung ba la/ 'byor pa'i dbang po dang / bde mchog stod 'grel dang / 'grel
pa gru gzings sogs las gsal bar bshad pa'i khungs drangs nas gnas gsum gsal byed du bshad pa yin la/ stod 'grel gyi nang du yul sum cu rtsa gnyis phyi nang du sbyor tshul
dang / yul sum

cu rtsa bdun byang phyogs so bdun dang sbyor ba'i tshul tsam smos nas/ phyi'i yul chen sum cu so bdun re re nas 'di ltar yin bgrang pa med cing / phyi rol du re re nas 'dren
dgos pa'i tshe na/ indra bhu ti dang / rdo rje gsang ba dang / bde mchog stod 'grel dang / gru zings sogs las gsungs pa gang rung las/ mi 'da' zhes bsam pa yin pas 'gal
ba med par sems lags/ gling bzhi dang gling bzhi gcig tu sdom pa dang lnga/ phyi rol gyi yul chen du spos khang pa'i sdom gsum gyi TIkka dang / gsung rab dgongs gsal gnyis
las/ de lnga phyi rol yul chen du gsungs 'dug kyang / de rnams nged khas mi len pa rgyu mtshan dang bcas nas gnas gsum gsal byed rang du zhib par bshad yod lags/ sbas
pa'i rtsa lnga ni/ snying kha'i dbus su ro rkyang gnyis las mdun rgyab dang / g.yas g.yon du gyes pa'i rtsa bzhi dang / sambu Ti las/ dbu ma'i g.yon phyogs su chu shing gi
snye ma lta bu zhes dbu ma nyid las gyes pa'i rtsa gcig yod par bshad pas de dang lnga po la ngos 'dzin zhes rdo rje 'chang kun dga' bzang po'i gsung bgros 'dzin pa'i bla
ma bgres po rnams gsung gin mchis/ rtsa lnga po de'i rtse mo'i cha la yi ge lnga yod pa ni snying kha'i nang bskor gyi rtsa yin yang yi ge'i ldog pa nas sbas pa'i rtsa
lngar tha snyad mi 'dogs zhes pa 'di tsam gcig phul/ 'di la brjod par bya ba mang du yod kyang 'di rnams nang gi zab don yin pas yi ger mang du ma bris shing mtha' dpyod
byed pa la bla ma gong ma rnams mi dgyes 'dug lags/ dri ba brgyad pa/ nyi ma nub pa dang zhes pa la

brten nas/ dbang bskur nyi ma nub pa nas nyi ma ma shar gyi bar du mdzad par gsungs pa la/ ding sang nyin par mdzad pa dang / rdo rje slob dpon la dbang stegs grangs nges dang
bcas byed par gsungs pa la/ ding sang grangs nges mi mdzad pa rnams kyi lung rigs gnang ba zhu/ zhes pa'i lan ni/ rgyud sde nas gsungs pa'i dngos bstan la ji ltar yod
pa'i phyag len de rnams da lta dus kyi stobs kyis ji lta ba bzhin du mdzad pa rgya bod kyi bla ma phyi ma phal che ba gcig la yang ma byung 'dug cing / de la lung rigs kyi
shes byed gzhan 'god rgyu med kyang / bstan pa dar nub kyi babs la sogs nas/ sdom pa gsum ka'i phyag len gyi rim pa ding sang gi dus su cha mtshungs pa tsam la gtso bor
byed dgos pa yin nam snyam pa byung lags/ 'di tsam du ma zad kyi dbang bskur bya ba'i yul dang / byed pa po slob dpon dang / ji ltar bya ba'i cho ga'i gnad che sa kun tu
yang legs par dpyad na ding sang gi dus su ji ltar yod dgongs par zhu zhing / dus skabs 'di 'dra ba la dgongs nas/ sdom pa gsum gyi rab tu dbye bar/ des na nyan thos bstan
pa ni/ /nub kyang gzugs brnyan tsam zhig snang / /rdo rje theg pa'i bstan pa ni/ /gzugs brnyan tsam yang mi snang ngo / /zhes gsungs pa yin par go lags/ rdo rje slob
dpon gyi dbang la grangs nges mi mdzad pa yang slob ma'i rigs so sor mi nges shing thams cad kyang slob dpon gyi rigs yin pa'i dbang du byas nas mdzad pa ka yin mchis/ dri
ba dgu pa rjes 'dzin byas pa'i slob ma gcig sta

gon gyi dus ma sleb na skyin pa 'jug par gsungs gda' ba/ de kha yar ba'i ched yin na'ang / gnyis ma tshang na lhag ma rnams la dbang bskur du rung lags sam/ yang kha 'cham
la dbang bskur na skye la nyes byas kyi dbang du byas na rung zer ba gda' lags pa ji ltar yin/ zhes pa'i lan ni/ rjes 'dzin byas pa'i slob ma ji tsam ma tshang yang lhag
ma rnams la dbang bskur ba'i tshe/ sta gon gyi skabs su grangs nges yod pa re byas nas de dag la dbang gi dngos gzhi bskur ba shin tu yang rung zhing / slob ma rjes 'dzin
gzhan 'os pa ci rigs pa la bskyar nas byed pa'am/ slob ma rjes 'dzin ma byas pa la yang sta gon gyi cho ga byas nas dbang bskur ba byar rung zhing / rjes 'dzin byas pa'i
slob ma sta gon gyi dus su med pa la yang / yod bzhin du ma 'dzoms pa dang / shi nas med pa sogs du ma 'byung bas/ lhag ma rnams la dbang ma bskur bar lam bstan du rung
ba ni ma yin no/ /kha 'cham la dbang bskur byas na skye la nyes byas yin zer ba ni/ skye la nyes byas dang nyes med kyi tha snyad rnams 'dul ba la grags kyi/ gsang sngags
la sbyar na lham dpe zhwa la bkab pa las ma 'das lags/ dri ba bcu pa mkhas mchog smra seng ge gsung ngag bstan pa rgyas pa'i nyi 'od kyi kha skong las/ bya rgyud nas 'khor
lo sdom pa'i snang ba gsum du bsdus nas nyams su len par gsungs shing / rgyud don man ngag gis nyams su len pa'i tshe/ don la'ang dgos par gda' lags pa/ snang ba gsum
po gang gi nang du/ ji ltar 'du rgyu mtshan zhib pa cig ces pa'i lan ni/ snang ba

gsum po 'di lam gyi gzhi bca' la sbyor ba dang / lam yongs rdzogs la sbyor ba'i tshul gnyis las/ dang po la yang dbang po rtul po la rgyud las ji ltar gsungs pa bzhin gso sbyong
nas bde mchog sgyu ma'i bar ther chags su dkri ba dang / snang ba dang po dkri tshul tsam sngon du song nas/ bde mchog sgyu ma'i bar la ci rigs pa la dkri ba dang /
de lta bu'i dkri tshul rgyas shing mang ba mi dgos par snang ba dang po gnyis tsam gyi nang du so so thar pa dang / byang chub sems dpa'i sdom pa'i nyams len tshang ba la
bkod nas/ de rjes kyai rdo rje brtsams pas chog pa sogs du ma yod pa las/ lam gyi gzhi bca' ba'i skabs 'dir ni snang ba gsum gyi dkri ba tsam du bsdus nas nyams su blangs
pas chog ces pa'i don yin gyi/ gzhi bca'i skabs 'dir/ sgyu ma bde mchog gi bar gyi dkri tshul thams cad snang ba gsum du bsdus nas nyams su len pa ni ma yin te/ de'i tshe
pha rol tu phyin pa rang rkang nas bshad pa'i nyams len gyi rim pa yin pas/ rgyud sde bzhi'i nyams len gyi rim pa la ma zhugs pa'i phyir ro/ /yang snang gsum lam rdzogs
la sbyar ba'i tshe ni/ ma dag pa'i snang ba nas dbang gi bar rgyu rgyud/ nyams kyi snang ba thabs rgyud/ dag pa'i snang ba 'bras rgyud du 'gyur zhing / de'i tshe ma dag
pa'i snang ba'i skabs su skyes pa'i log lta spong ba'i nyams nas brtsams te/ bde mchog sgyu ma'i bar gyi ting nge 'dzin thams cad nyams snang dang / 'bras bu sangs rgyas
kyi sa'i yon tan la yid ches khyad par can skye ba yang / nyams snang

ngam/ 'bras bu rang gi khongs su bsdus kyang chog la/ thams cad kyang / 'khor ba'i nyams la rten nas log lta spong / /lam gyi nyams kyis theg pa gcig tu bsdu/ /'bras bu'i nyams
kyis spro ba mchog tu 'gyur/ /zhes bshad pa ltar/ gzhi lam 'bras gsum gyi nyams gsum gyi nang du bsdus shing sgro 'dogs chod par byas nas nyams su blang yang chog pas
na/ mkhas mchog smra seng gis bshad pa de rnams dang / 'khor 'das thun mong ba'i lam la gzhung tshom bu bdun du bshad pa re res kyang lam yongs rdzogs re bstan ces gsungs
pa ni/ kha nang du phyogs nas nyams su len pa rnams la man ngag gi dam pa lags/ dri ba bcu gcig pa/ ljon shing las/ de bas na theg chen thun mong ma yin pa'i lta ba dang
/ spyod pa rim pa can la bslab pa'i gang zag de la/ sngags kyi rim pa kun shes nas/ /zhes sbyar te zhes pa nas/ tshe 'di nyid la thob par byed/ /ces pa'i bar gyi gzhung
'dis/ bya rgyud nas bde mchog gi bar gyi sems bskyed/ tshul khrims/ de kho na nyid/ sa dang lam gyi rim pa/ 'bras bu 'grub tshul rnams myur bul ma gtogs/ theg pa thun mong
ba dang khyad par med pa lta bu gcig gsungs gda' lags pa/ de ltar yin nam min lags pa/ yin na 'di ltar yin gyi gsal cha dang / min na gzhung de'i don ji ltar lags/ zhes
gsungs pa'i lan ni/ rgyud sde spyi'i rnam gzhag las/ don gcig na yang ma rmong pa dang / /thabs mang dka' ba med pa dang / /dbang po rnon po'i dbang byas pas/ /sngags
kyi theg pa khyad

par 'phags/ /zhes pa'i lung drangs nas/ phar phyin dang gsang sngags gnyis rtogs bya lta bar don gcig thabs byang chub kyi sems su don gcig 'bras bu sangs rgyas su don gcig
ces bshad pa dang / 'dir gsungs pa gnyis tshul mtshungs pa lags pas/ lam gyi spyi tshul mtshungs kyang / nang tshan la khyad par yod cing / spyi 'dra ba la don mtshungs
pa lta bur bshad pa yin pas na/ ljon shing gi gzhung don ni de ltar yin zhing / nang tshan gyi khyad par ni ma rmongs pa dang / thabs mang ba dang / dka' ba med pa dang /
dbang po rnon po'i dbang du byas pa sogs spyi rnam las ji ltar bshad pa bzhin dgongs par zhu/ dri ba bcu gnyis pa/ rab gnas bzang drug 'di don gsal dang mi 'dra ba'i khyad
par gcig yong dgos pa gda' lags pa/ khyad par 'di yin zer ba'i gsal kha cig ces gsungs pa'i lan ni/ rje btsun bsod nams rtse mos kyai rdo rje'i lam gyi cha lag yongs su
rdzogs pa gzhung gcig tu bkod pa rin chen 'bar ba lta bu gcig brtsom par bzhed nas/ mngon par rtogs pa rgyas pa'i bshad par dam bca' ba'i skabs su/ sgrub thabs dkyil 'khor
sbyin sreg rab gnas rnams/ /bla ma'i phyag len mdzad bzhin 'dir bri bya/ /zhes gsungs la/ de'i nang tshan gyi rab gnas ni bzang po drug pa 'di nyid yin zhing / tshogs
'khor gyi cho ga ni dkyil 'khor gyi cho ga dang 'brel bas de'i khongs su 'dus par dgongs nas logs su ma mdzad cing / 'on kyang de'i phyag len gyi rim pa ni/ rje btsun chen
pos mdzad pa'i tshogs

'khor 'bring po nyid yin no/ rab gnas bzang po drug pa 'di ni kyai rdo rje'i rgyud kyi dngos bstan gyi rab tu gnas pa yin la/ rab tu gnas pa'i rgyud/ gzhung bdun lo tsA ba
chen po rin chen bzang po'i sdom tshig dang bcas pa 'di ni rgyud sde bzhir phye ba'i tshe na/ rgyud rang gi ngo bo rnal 'byor gyi rgyud du bzhed cing / cho ga'i phyag len
gyi rim pa ni rgyud sde gong ma rnams la'ang sbyar du rung zhing / phyag len la yang mdzad pas na bzang po drug pa'i lugs ltar du kyai rdo rje la rten nas don gsal gyi lugs
dang mthun par cho ga mdzad pa 'di'i cho ga rang la ni/ bzang drug dang don gyi thog nas khyad par chen po mi 'dra ba 'di yin gyi gsal cha ni 'bul rgyu ma mchis/ dri
ba bcu gsum pa/ sras don ma sogs su bskyed rdzogs bsgom pa la rten nas ting 'dzin ma skyes na/ tshogs rang rkyang du shor ba yin pas pha rol tu phyin pa dang khyad par med
gsungs/ de gnyis bsgom pa la rten nas drod skyes na rnal 'byor pa'i lam sna 'di nas zin zhes pa dang / dri med rgyan 'grel las/ lung sgo bstun gyi dbang du byas na/ drod
gsum po de tshogs lam/ sbyor lam/ mthong lam gsum la rim pa bzhin du bzhog pa lta bur gsungs gda' lags pa/ des na rnal 'byor pa'i lam sna 'di nas zin zhes pa'i lam de lam
lnga'i dang po la 'jog pa yin nam bsam lags/ ji ltar lags gsal ba cig yang man ngag las/ drod gsum po de nyams bco lnga'i nang tshan gyi drod gsum la 'jog pa lta bur gsungs
gda' lags pa/ de ltar na nyams lhag ma rnams kyang drod gsum du 'dus pa lta bur mi

'gyur lags sam/ rgyud nas gsungs pa'i drod gsum dang / man ngag gi drod gsum rgyud don man ngag gi nyams su len pa'i tshe 'jig rten pa'i lam du 'jog pa 'di gong ma'i dgongs
pa yin gsungs pa 'dra gda' lags pa ji ltar lags gsal ba zhig thugs rje chen po'i bka' drin gyis bskyang du gsol/ zhes gsungs pa'i lan ni/ man ngag las gsungs pa'i drod gsum
gyi nang du drod thams cad 'dus par sras don ma las bshad de/ de nyid las khams 'dus pa gsum1 gyis drod gsum du bzhag pa dang / skye sla ba dang / skye dka' ba dang /
skye shin tu dka' ba gsum gyis drod gsum2 du bzhag pa dang / yul rkyen gyi gnod pa dang / phan gnod med pa dang / yul rkyen gyis rtogs pa ye shes kyi grogs byed pa'i sgo
nas drod che 'bring chung gsum3 du bzhag pa dang / chos brgyad kyi rtog pa rags rim 'gags pa dang / tshar bcad rjes bzung gang rung nus pa dang / tshar bcad rjes bzung gnyis
ka mnyam par grub pa'i sgo nas drod gsum4 du bzhag pa dang / phung po lnga dul zhing ye shes kyi 'gro ldog byed pa dang / rgyu dus kyi 'bras bu bzhi thob pa dang / grub
mtha' dang po la 'char ba'i 'bras bu bzhi mngon du gyur pa'i sgo nas drod gsum5 du bzhag pa ste 'jog tshul lnga gsungs shing / dmar ma'i mchan bu dkar gyis btab pa las
kyang / de ltar du 'byung bas 'di rnams kyi drod gsum gyi 'jog tshul phyi ma gnyis po de'i nang du rgyud nas gsungs pa'i drod che 'bring chung gsum yang 'du ba lags shing
/ 'on kyang man ngag gi

nang du drod gsum po de gtso che bar 'jig rten pa'i lam dang sbyar nas gsungs shing / che 'bring chung gsum yang rim pa yin min du skye bar gsungs la/ rgyud kyi skabs su spyod
pa dang mtshams sbyor ba'i skabs yin pas chung 'bring che gsum rim can du skye bar spyod pa'i go rim gyis gsal bar grub pa lags/ yang rgyud kyi nang du spyod pa'i skabs
kyi drod chung 'bring gnyis dngos su gsungs pa de'i shugs la man ngag tu gsungs pa'i drod rnams kyang thon pas na/ dngos shugs kyi sgo nas rgyud las bshad pa'i drod gsum
du yang man ngag gi drod gsum 'dus shing / de ltar ma yin na lung dang sbyor rgyu mi yong ngam snyam/ rnal 'byor pa'i lam sna gang nas zin pa ni/ gzhung bshad dmar ma
las/ mnyam gzhag la zhi gnas/ lhag mthong dang zung 'brel gyi nyams thun gcig la sogs pa dus 'da' 'am/ rjes spyod la phyi'i yul rkyen gyis mi gnod de/ shin tu brtan pa ni/
khams 'dus pa dang po'i lam sna zin pa yin te/ sbyor lam drod chung ngu'i ye shes so zhes gsungs pas/ tshogs drod 'byor ba'i ting nge 'dzin brtan pa gcig la gsungs shing
/ 'di pa'i lugs kyi tshogs sbyor spel mar skye bas/ pha rol tu phyin pa'i lugs kyi tshogs lam dang 'jog lugs mi 'dra zhing / rang lugs kyi tshogs lam 'dis kyang lam lnga'i
nang tshan gyi tshogs lam gyi go chod par ni khas blangs pas chog pa'i rigs su mchis/ zhes ji ltar dri ba mdzad pa rnams kyi lan rang gis go tshod tsam phul ba yin zhing
/ bla ma gong ma sangs rgyas dang 'dra ba rnams kyi gsung rab 'di

rnams kyang tshig brling zhing don rgya che la yun ring por dpyad cing / gsung rab gnad kyi go yul thams cad nas blang zhing / rang gi yid la shar tshod kyi go yul snga ma
rnams dang / grags tshod kyi chos skad ci rigs pa rnams dang yang ma 'dres par byas nas dpyad pa shin tu dag pa dang / rje btsun gong ma de rnams la dad pa chen po'i kun
nas blangs te dgongs pa len dgos par 'dug pa la/ lhag bsam rnam par dag pa 'di lta bu'i sgo nas dri ba mdzad pa ni shin tu rjes su yi rang lags shing / da dung yang rje btsun
gong ma'i gsung rab 'di rnams gting dpag par dka' ba yin pas gzhan la 'chad pa dang / rang gi nyams su len pa la sogs pa thabs tshul du ma'i sgo nas bstan pa'i 'khur
bzhes su gsol/ zhes bla ma gong ma rnams kyi gsung rab kyi don la blo gros kyi snang ba shin tu rgyas shing / nges don gyi nyams len mthar phyin par mdzad pa'i yongs kyi
dge ba'i bshes gnyen dam pa blo gros rab gsal gyis dri ba mdzad pa'i lan/ rang gi cung zad tsam go yul du shar ba 'di ltar yin nam bsam ste mdor bsdus pa tsam phul ba 'di
ni/ dpal ldan sa skya pa'i bla ma gong ma rnams kyi gsung rab la yid ches cung zad tsam brnyed pa'i dge slong bsod nams lhun grub legs pa'i 'byung gnas rgyal mtshan dpal
bzang pos/ du ru ka'i dmag gi 'jigs pas nyen te/ bas mtha'i dgon pa zhig tu gnas pa'i tshe bris te phul ba'o/ /dus mthar chos min sna tshogs kyi/ /'jig pas nyen pa'i g.yang
sa dang / /lta ngan mun pa mi zad pa'i/

/lam gyi gegs las thar bar shog /mangga laM bha wantu/ zhes pa de rnams kyi 'phros don cung zad brjod pa bshad zin nas/ de dag gis ni bstan bcos chen po lugs gnyis gsal ba'i
nyin byed ma tshang ba med par bstan zin to// //'dir smras pa/ rgyud sde bye ba'i gsang mdzod kun gyi bdag /'khrul med sa skya'i rje btsun mchog rnams kyi/ /gsang sngags
zab mo'i bstan 'dzin ngor rdzogs gnyis/ /zhes grags dam pa'i skyes chen rnams la 'dud/ /sngon tshe mang thos dpyod ldan blo gsal rnams/ /gong ma'i gsung rab 'chad nyan
sgrub pas brel/ /deng sang dpyod ldan skyes bur rlom rnams kyang / /don med 'dir snang bya bas mi tshe skyel/ /de phyir bdag blo brtson pa'i ded dpon gyis/ /yongs 'dzin mkhas
pa'i gru la rten byas te/ /gsung rab rgya mtsho chen por legs zhugs nas/ /legs bshad rin chen len la brtson par gyur/ /ding sang 'di na col chung blun po 'ga'/ /sangs
rgyas bstan pa 'dzin pa'i skyes bu las/ /gang dran lag len grol bar rlom pa dag /mtshar du 'dzin pa'i rmongs pa 'ga' med dam/ /de lta na yang rang nyid bstan 'gro'i don/
/rlabs chen bsgrub phyir 'di phyi'i don mtha' dag /yid la re ba ji bzhin kun 'grub par/ /bla mar gsol 'debs kho bo'i dge sbyor legs/ /tshad ldan sa skya'i rje btsun grub
mtha'i srol/ /cung zad 'dra min rjes 'jug mkhas pa yis/ /so sor bshad pa'i legs bshad 'di ltos dang / /lugs gnyis bzhed srol mtha' dag rtogs par 'gyur/ /'di sbyar dge bas
bdag cag dpon slob

rnams/ /dus 'dir tshe ring nad med bsam don 'grub/ /bstan pa cher rgyas don gnyis mthar phyin nas/ /phyi ma lhan cig bde ba can bgrod shog /ces dpal ldan sa skya pa'i sngags
phyogs kyi bstan 'dzin ngor rdzogs rnam gnyis kyi kyai rdo rje man ngag lugs kyi phyag len gyi rim pa gtso bor gyur pa'i zab mo'i gnad 'ga' zhig la bzhed tshul mi 'dra
ba'i grub mtha'i rnam gzhag mdo tsam bshad pa lugs gnyis gsal ba'i nyin byed ces bya ba 'di yang / rigs ldan chos kyi rgyal po grub pa'i 'khor lo bsgyur ba 'jam pa'i dbyangs
bsod nams dbang po dang / rgyal sras sbas pa'i sangs rgyas sngags 'chang grags pa blo gros/ rigs thams cad dang dkyil 'khor thams cad kyi khyab bdag drug pa rdo rje 'chang
chen po nyid gzhan ngor ngur smr-ig gi bla gos 'chang ba rgyal ba mus pa chen po sangs rgyas rgyal mtshan rnams gtso bor smos pa'i yongs 'dzin bslu med du ma'i zhabs
rdul spyi bos len pa shrI sa skya pa shAkya'i dge bsnyen paNDi ta mkhas pa sngags 'chang ngag dbang kun dga' bsod nams grags pa rgyal mtshan dpal bzang pos/ bod yul bstan
pa'i mnga' bdag rje btsun sa skya pa'i yab chos kyai rdo rje man ngag lugs kyi phyag len gyi rim pa gtso bor gyur pa'i zab mo'i gnad 'ga' zhig la mkhas pa'i dbang po ngor
rdzong rnam gnyis kyi grub mtha'i bzhed srol mi 'dra ba du ma snang ba'i legs bshad rnams rang dang skal ba mnyam pa'i blo gsal rnams 'jug pa bde ba'i phyir phyogs gcig
tu sdebs te sa mo sbrul gyi lo zla ba gsum pa'i dmar cha'i tshes la dpal sa

skya'i bzhi thog bla brang gi 'od gsal snang bar grub par bgyis pa'i yi ge pa ni shab stod pa bkra shis don grub dang / sa skyar skyes pa'i bsam 'grub kyis bgyis so/ /'dis
kyang bstan pa spyi dang / bye brag tu gsung ngag rin po che'i bstan pa phyogs thams cad du dar zhing rgyas pa'i rgyur gyur cig/ //mangga laM// // ! mkhan chen a pad rin
po che'i dgongs bzhed ltar gu rus zhabs zhu bgyis pa'o/

